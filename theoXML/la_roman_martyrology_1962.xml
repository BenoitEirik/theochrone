<?xml version='1.0' encoding='utf-8'?>
<dict><str key="credits">La Porte Latine - MJCF Paris Sud</str><list key="data"><list><list><str>Circumcísio Dómini nostri Jesu Christi, et Octáva Nativitátis ejúsdem.</str><str>Romæ pássio sanctæ Martínæ, Vírginis et Mártyris; quæ, sub Alexándro Imperatóre, divérsis tormentórum genéribus cruciáta, tandem, gládio percússa, martyrii palmam adépta est. Ipsíus vero festum tértio Kaléndas Februárii recólitur.</str><str>Cæsaréæ, in Cappadócia, deposítio sancti Basilíi, cognoménto Magni, Epíscopi, Confessóris et Ecclésiæ Doctóris; qui, témpore Valéntis Imperatóris, doctrína et sapiéntia insignítus omnibúsque virtútibus exornátus, mirabíliter effúlsit, et Ecclésiam advérsus Ariános et Macedoniános inexpugnábili constántia deféndit. Ejus autem festívitas potíssimum ágitur décimo octávo Kaléndas Júlii, quo die Epíscopus ordinátus est.</str><str>Apud montem Senárium, in Etrúria, natális sancti Bonfílii Confessóris, e septem Fundatóribus Ordinis Servórum beátæ Maríæ Vírginis, quam cum idem impénse coluísset, ab ipsa in cælum repénte evocátus est. Illíus porro ac Sociórum festum prídie Idus Februárii celebrátur.</str><str>Romæ sancti Almáchii Mártyris, qui, cum díceret: «Hódie Octávæ Domínici diéi sunt, cessáte a superstitiónibus idolórum et a sacrifíciis pollútis », proptérea, jubénte Præfécto Urbis Alípio, a gladiatóribus occísus est.</str><str>Item Romæ, via Appia, corónæ sanctórum mílitum trigínta Mártyrum, sub Diocletiáno Imperatóre.</str><str>Apud Spolétum sancti Concórdii, Presbyteri et Mártyris; qui, tempóribus Antoníni Imperatóris, primo cæsus fústibus, dehinc equúleo suspénsus, ac póstea macerátus in cárcere, ibíque Angélica visitatióne confortátus, demum gládio vitam finívit.</str><str>Eódem die sancti Magni Mártyris.</str><str>In Africa beáti Fulgéntii, Ruspénsis Ecclésiæ Epíscopi, qui, témpore Wandálicæ persecutiónis, ob cathólicam fidem eximiámque doctrínam, ab Ariánis multa perpéssus et in Sardíniam relegátus est; atque tandem, ad própriam Ecclésiam redíre permíssus, vita et verbo clarus, sancto fine quiévit.</str><str>Teáte, in Aprútio citerióre, natális sancti Justíni, ejúsdem civitátis Epíscopi, sanctitáte vitæ ac miráculis clari.</str><str>Romæ natális sancti Vincéntii Maríæ Strambi, Epíscopi Maceraténsis et Tolentíni, Congregatiónis a Cruce et Passióne Jesu sodális, pastoráli zelo præclári, quem Pius Papa Duodécimus inter Sanctos rétulit.</str><str>In território Lugdunénsi, monastério Jurénsium, sancti Eugéndi Abbátis, cujus vita virtútibus et miráculis plena refúlsit.</str><str>Apud Silviníacum, in Gállia, sancti Odilónis, Abbátis Cluniacénsis, qui primus Commemoratiónem ómnium Fidélium Defunctórum, prima die post festum ómnium Sanctórum, in suis monastériis fíeri præcépit; quem ritum póstea universális Ecclésia recípiens comprobávit.</str><str>Alexandríæ deposítio sanctæ Euphrósynæ Vírginis, quæ in monastério virtúte abstinéntiæ ac miráculis cláruit.</str></list><list><str>Romæ commemorátio plurimórum sanctórum Mártyrum, qui, spreto Diocletiáni Imperatóris edícto quo tradi sacri Códices jubebántur, pótius córpora carnifícibus quam sancta dare cánibus maluérunt.</str><str>Antiochíæ pássio beáti Isidóri Epíscopi.</str><str>Tomis, in Ponto, sanctórum fratrum Argéi, Narcíssi et Marcellíni púeri. Hic, sub Licínio Príncipe, cum inter tirónes esset comprehénsus et nollet militáre, hinc, cæsus ad mortem ac diu macerátus in cárcere, demum, in mare demérsus, martýrium consummávit; ejus autem fratres gládio perémpti sunt.</str><str>Medioláni sancti Martiniáni Epíscopi.</str><str>Nítriæ, in Ægýpto, beáti Isidóri, Epíscopi et Confessóris.</str><str>Ipso die sancti Siridiónis Epíscopi.</str><str>In Thebáide sancti Macárii Alexandríni, Presbýteri et Abbátis.</str></list><list><str>Romæ, via Appia, natális sancti Anthéri, Papæ et Mártyris; qui sub Júlio Maximíno passus est, et in coemetério Callísti sepúltus.</str><str>Viénnæ, in Gállia, sancti Floréntii Epíscopi, qui, témpore Galliéni Imperatóris, in exsílium relegátus, illic martýrium consummávit.</str><str>Apud civitátem Aulánam, in Palæstína, pássio sancti Petri, qui crucis supplício interémptus est.</str><str>In Hellespónto sanctórum Mártyrum Cyríni, Primi et Theógenis.</str><str>Cæsaréæ, in Cappadócia, sancti Górdii Centuriónis, Mártyris; de cujus láudibus exstat præclára Basilíi Magni orátio, in ejus die festo hábita.</str><str>In Cilícia sanctórum Mártyrum Zósimi, et Athanásii Commentariénsis.</str><str>Item sanctórum Theopémpti et Theónæ, qui, in persecutióne Diocletiáni, illústre martýrium obiérunt.</str><str>Patávii sancti Daniélis Mártyris.</str><str>Lutétiæ Parisiórum sanctæ Genovéfæ Vírginis, quæ, a beáto Germáno, Antisiodorénsi Epíscopo, Christo dicáta, admirándis virtútibus et miráculis cláruit.</str></list><list><str>In Creta natális sancti Titi, qui, ab Apóstolo Paulo Epíscopus Creténsium ordinátus, et, post prædicatiónis offícium fidelíssime consummátum, finem beátum adéptus, in ea sepúltus est Ecclésia, ubi a beáto Apóstolo dignus miníster fúerat constitútus. Ipsíus tamen festívitas octávo Idus Februárii celebrátur.</str><str>Romæ sanctórum Mártyrum Prisci Presbýteri, et Priscilliáni Clérici, ac Benedíctæ, religiósæ féminæ; qui, témpore impiíssimi Juliáni, gládio martýrium complevérunt.</str><str>Item Romæ beátæ Dafrósæ, uxóris sancti Flaviáni Mártyris, ac matris sanctárum Bibiánæ et Demétriæ, Vírginum et Mártyrum; quæ, post interfectiónem viri sui, primum exsílio relegáta, deínde, sub præfáto Príncipe, cápite plexa est.</str><str>Bonóniæ sanctórum Hermétis, Aggǽi et Caji Mártyrum, qui sub Maximiáno Imperatóre passi sunt.</str><str>Adruméti, in Africa, commemorátio sancti Mávili Mártyris, qui in persecutióne Sevéri Imperatóris, a sævíssimo Prǽside Scápula damnátus ad béstias, martýrii corónam accépit.</str><str>Item in Africa præclarissimórum Mártyrum Aquilíni, Gémini, Eugénii, Marciáni, Quincti, Theódoti et Tryphónis.</str><str>Apud Língonas, in Gállia, sancti Gregórii Epíscopi, miráculis clari.</str><str>Rhemis, in Gállia, sancti Rigobérti, Epíscopi et Confessóris.</str></list><list><str>Romæ sancti Telésphori, Papæ et Mártyris; qui, sub Antoníno Pio, post multos labóres, pro Christi confessióne, illústre martýrium duxit.</str><str>In Anglia natális sancti Eduárdi, Regis Anglórum et Confessóris; qui virtúte castitátis et grátia miraculórum fuit insígnis. Ejus autem festívitas, ex decréto Innocéntii Papæ Undécimi, tértio Idus Octóbris, quo die sacrum ejus corpus translátum fuit, potíssimum celebrátur.</str><str>In Ægýpto commemorátio plurimórum sanctórum Mártyrum, qui in Thebáide, sub persecutióne Diocletiáni, divérso tormentórum génere cæsi sunt.</str><str>Antiochíæ sancti Simeónis Mónachi, qui, multos annos in colúmna stans vixit, unde et Stylítæ cognómen accépit; cujus vita et conversátio éxstitit admirábilis.</str><str>Romæ sanctæ Æmiliánæ Vírginis, ámitæ sancti Gregórii Papæ; quæ, vocánte Tharsílla soróre, quæ ad Deum præcésserat, hac ipsa die migrávit ad Dóminum.</str><str>Alexandríæ sanctæ Syncléticæ Vírginis, cujus res præcláre gestas sanctus Athanásius monuméntis litterárum commendávit.</str><str>In Ægýpto sanctæ Apollináris Vírginis.</str></list><list><str>Epiphanía Dómini.</str><str>Floréntiæ natális sancti Andréæ Corsíni, civis Florentíni, ex Ordine Carmelitárum, Epíscopi Fæsuláni et Confessóris; quem, miráculis clarum, Urbánus Papa Octávus in Sanctórum númerum rétulit. Ejus autem festívitas recólitur prídie Nonas Februárii.</str><str>Barcinóne, in Hispánia, item natális sancti Raymúndi de Pénafort, ex Ordine Prædicatórum, Confessóris, doctrína et sanctitáte célebris. Ipsíus vero festum décimo Kaléndas Februárii celebrátur.</str><str>In Africa commemorátio plurimórum sanctórum Mártyrum, qui, in persecutióne Sevéri, ad palum ligáti sunt et igne consúmpti.</str><str>In território Rheménsi pássio sanctæ Macræ Vírginis, quæ, in persecutióne Diocletiáni, jubénte Rictiováro Præside, cum in ignem esset præcipitáta et permansísset ill sa, dehinc, mamíllis abscíssis ǽ et squalóre cárceris afflícta, super testas étiam acutíssimas ac prunas volutáta, tandem orans migrávit ad Dóminum.</str><str>Rhédonis, in Gállia, sancti Melánii, Epíscopi et Confessóris; qui, post innumerabílium signa virtútum, júgiter cælo inténtus, gloriósus migrávit a sǽculo.</str><str>Geris, in Ægýpto, sancti Nilammónis reclúsi, qui, dum ad Episcopátum traherétur invítus, in oratióne spíritum Deo réddidit.</str></list><list><str>Relátio púeri Jesu de Ægýpto.</str><str>Nicomedíæ natális beáti Luciáni, Ecclésiæ Antiochénæ Presbýteri et Mártyris; qui, satis clarus doctrína et eloquéntia, passus est, ob Christi confessiónem, in persecutióne Galérii Maximiáni, sepultúsque est Helenópoli, in Bithýnia. Ipsíus autem laudes sanctus Joánnes Chrysóstomus celebrávit.</str><str>Antiochíæ sancti Cleri Diáconi, qui pro confessiónis glória, sépties tortus ac diu macerátus in cárcere, ad últimum, gládio decollátus, martýrium consummávit.</str><str>In civitáte Heracléa sanctórum Mártyrum Felícis et Januárii.</str><str>Eódem die sancti Juliáni Mártyris.</str><str>In Dánia sancti Canúti, Regis et Mártyris.</str><str>Papíæ sancti Crispíni, Epíscopi et Confessóris.</str><str>In Dácia sancti Nicétæ Epíscopi, qui feras et bárbaras gentes, Evangélii prædicatióne, mites réddidit ac mansuétas.</str><str>In Ægýpto beáti Theodóri Mónachi, qui, témpore Constantíni Magni, flóruit sanctitáte; cujus méminit sanctus Athanásius in vita sancti Antónii.</str></list><list><str>Venétiis deposítio sancti Lauréntii Justiniáni, primi Patriárchæ urbis ejúsdem et Confessóris; quem, doctrína et supérnis divínæ sapiéntiæ charismátibus copiosíssime replétum, Alexánder Octávus, Póntifex Máximus, in Sanctórum númerum rétulit. Ipsíus autem festívitas Nonis Septémbris, quo die Cáthedram pontificálem ascéndit, potíssimum celebrátur.</str><str>Bellóvaci, in Gálliis, sanctórum Mártyrum Luciáni Presbýteri, Maximiáni et Juliáni. Horum duo últimi a persecutóribus gládio perémpti sunt; beátum autem Luciánus, qui, una cum sancto Dionýsio, in Gálliam vénerat, et ipse, post nímiam cædem, cum Christi nomen viva voce confitéri non timuísset, priórum senténtiam excépit.</str><str>In Libya sanctórum Mártyrum Theóphili Diáconi, et Helládii, qui, primo laniáti ac téstulis peracútis compúncti, demum, in ignem conjécti, ánimas Deo reddidérunt.</str><str>Augustodúni sancti Eugeniáni Mártyris.</str><str>Hierápoli, in Asia, sancti Apollináris Epíscopi, qui, sub Marco Antoníno Vero, sanctitáte atque doctrína flóruit.</str><str>Neápoli, in Campánia, natális sancti Severíni Epíscopi, qui fuit frater beáti Victoríni Mártyris; et, post multárum virtútum perpetratiónem, plenus sanctitáte quiévit.</str><str>Metis, in Gállia, sancti Patiéntis Epíscopi.</str><str>Papíæ sancti Máximi, Epíscopi et Confessóris.</str><str>Ratisbónæ, in Bavária, sancti Erhárdi Epíscopi.</str><str>Apud Nóricos sancti Severíni Abbátis, qui apud eam gentem Evangélium propagávit, et Noricórum dictus est Apóstolus. Ejus corpus ad Lucullánum prope Neápolim, in Campánia, divínitus delátum, inde póstea ad monastérium sancti Severíni translátum est.</str></list><list><str>Antiochíæ, sub Diocletiáno et Maximiáno, natális sanctórum Juliáni Mártyris, et Basilíssæ Vírginis, ipsíus Juliáni uxóris. Hæc, virginitáte cum viro suo serváta, in pace vitam finívit; Juliánus vero (postquam multitúdo Sacerdótum et Ministrórum Ecclésiæ Christi, quæ, propter immanitátem persecutiónis, ad eos confúgerat, igne cremáta est), Marciáni Prǽsidis jussu, plúrimis torméntis cruciátus, capitálem senténtiam accépit. Cum ipso étiam Antónius Présbyter, et Anastásius, quem idem Juliánus, a morte suscitátum, grátiæ Christi partícipem fécerat, et Celsus puer cum hujus matre Marcionílla, ac septem fratres, aliíque plúrimi passi sunt.</str><str>Smyrnæ sanctórum Mártyrum Vitális, Revocáti et Fortunáti.</str><str>In Africa sanctórum Mártyrum Epictéti, Jucúndi, Secúndi, Vitális, Felícis et aliórum septem.</str><str>In Mauritánia Cæsariénsi sanctæ Marciánæ Vírginis, quæ, béstiis trádita, martýrium consummávit.</str><str>Sebáste, in Arménia, sancti Petri Epíscopi, fílii sanctórum Basilíi et Emméliæ, atque fratris item sanctórum Basilíi Magni et Gregórii Nysséni Episcopórum, ac Macrínæ Vírginis.</str><str>Ancónæ sancti Marcellíni Epíscopi, qui urbem illam (ut sanctus Gregórius Papa scribit) divína virtúte ab incéndio liberávit.</str></list><list><str>In Thebáide natális beáti Pauli, primi Eremítæ, Confessóris, qui, a sextodécimo ætátis suæ anno usque ad centésimum décimum tértium, solus in erémo permánsit; cujus ánimam, inter Apostolórum et Prophetárum choros, ad cælum ferri ab Angelis sanctus Antónius vidit. Ejus autem festívitas décimo octávo Kaléndas Februárii celebrátur.</str><str>In Cypro beáti Nicánoris, qui fuit unus de septem primis Diáconis; atque, grátia fídei et virtúte admirándus, gloriosíssime coronátus est.</str><str>Romæ sancti Agathónis Papæ, qui, sanctitáte et doctrína conspícuus, quiévit in pace.</str><str>Bitúricis, in Aquitánia, sancti Willhélmi, Epíscopi et Confessóris, signis et virtútibus clari; quem Honórius Papa Tértius in Sanctórum cánonem adscrípsit.</str><str>Medioláni sancti Joánnis Boni, Epíscopi et Confessóris.</str><str>Constantinópoli sancti Marciáni Presbýteri.</str><str>In monastério Cuxanénsi, in Gállia, natális sancti Petri Urséoli Confessóris, qui, ántea Venetiárum Dux et deínde Mónachus ex Ordine sancti Benedícti, pietáte et virtútibus cláruit.</str><str>Arétii, in Túscia, beáti Gregórii Décimi, civis Placentíni, qui, ex Archidiácono Leodiénsi Summus Póntifex renuntiátus, Concílium Lugdunénse secúndum celebrávit, Græcísque ad unitátem fídei recéptis, compósitis Christianórum dissídiis, Terræ Sanctæ recuperatióne institúta, de universáli Ecclésia, quam sanctíssime gubernávit, óptime méritus est.</str></list><list><str>Romæ sancti Hygíni, Papæ et Mártyris; qui, in persecutióne Antoníni, glorióse martýrium consummávit.</str><str>Item Romæ natális sancti Melchíadis, Papæ et Mártyris; qui multa, in persecutióne Maximiáni, passus est, atque, réddita Ecclésiæ pace, quiévit in Dómino. Ipsíus autem festívitas quarto Idus Decémbris celebrátur.</str><str>Firmi, in Picéno, sancti Alexándri, Epíscopi et Mártyris.</str><str>Ambiáni, in Gállia, sancti Sálvii, Epíscopi et Mártyris.</str><str>In Africa beáti Sálvii Mártyris, in cujus natáli sanctus Augustínus sermónem hábuit ad pópulum Carthaginénsem.</str><str>Alexandríæ sanctórum Mártyrum Petri, Sevéri et Léucii.</str><str>Brundúsii sancti Léucii, Epíscopi et Confessóris.</str><str>In Judǽa sancti Theodósii Coenobiárchæ, in vico Cappadóciæ Magariásso nati; qui, multa passus pro fide cathólica, in pace tandem quiévit in eo monastério, quod ille super solitárium Hierosolymitánæ dioecésis montem exstrúxerat.</str><str>In Thebáide sancti Palǽmonis Abbátis, qui fuit magíster sancti Pachómii.</str><str>Suppentóniæ, apud montem Soráctem, sancti Anastásii Mónachi, et Sociórum; qui, divínitus vocáti, felíciter migravérunt ad Dóminum.</str><str>Papíæ sanctæ Honorátæ Vírginis.</str></list><list><str>Romæ sanctæ Tatiánæ Mártyris, quæ, sub Alexándro Imperatóre, uncis atque pectínibus laniáta, béstiis expósita et in ignem missa, sed nil læsa, demum, gládio percússa, migrávit in cælum.</str><str>Constantinópoli sanctórum Tígrii Presbýteri, et Eutrópii Lectóris; qui, Arcádii Imperatóris témpore, cum de incéndio quo Ecclésia princeps et Senátus cúria conflagráverant, tamquam per eos ad exsílium sancti Joánnis Chrysóstomi ulciscéndum excitáto, per calúmniam accusáti essent, sub Præfécto urbis Optáto, inánium deórum superstitióne implícito et Christiánæ religiónis osóre, passi sunt.</str><str>In Achája sancti Sátyri Mártyris, qui, cum ante quoddam idólum transíret, in illud exsufflávit, signans sibi frontem, atque statim idólum córruit; ob quam causam decollátus est.</str><str>Eódem die sancti Arcádii Mártyris, génere et miráculis clari.</str><str>In Africa sanctórum Mártyrum Zótici, Rogáti, Modésti, Cástuli, et corónæ Mílitum quadragínta.</str><str>Tíbure sancti Zótici Mártyris.</str><str>Ephesi pássio sanctórum quadragínta duórum Monachórum, qui ob cultum sanctárum Imáginum, sub Constantíno Coprónymo, sævíssime cruciáti, martýrium complevérunt.</str><str>Ravénnæ sancti Joánnis, Epíscopi et Confessóris.</str><str>Verónæ sancti Probi Epíscopi.</str><str>In Anglia sancti Benedícti, Abbátis et Confessóris.</str></list><list><str>Commemorátio Baptismatis Dómini nostri Jesu Christi.</str><str>Pictávis, in Gállia, natális sancti Hilárii, Epíscopi et Confessóris; qui, ob cathólicam fidem, quam strénue propugnávit, quadriénnio apud Phrýgiam relegátus, ibi, inter ália mirácula, mórtuum suscitávit. Eum Pius Nonus, Póntifex Máximus, universális Ecclésiæ Doctórem declarávit et confirmávit. Ipsíus autem festum sequénti die celebrátur.</str><str>Rhemis, in Gállia, item natális sancti Remígii, Epíscopi et Confessóris. Hic gentem Francórum convértit ad Christum, Clodovéo, ipsórum Rege, sacris baptísmatis undis et fídei sacraméntis initiáto; et, cum annos plúrimos in Episcopátu explésset, sanctitáte et miraculórum glória conspícuus, decéssit e vita. Ejus vero festívitas Kaléndis Octóbris potíssimum recólitur, quo die sacrum ipsíus corpus translátum fuit.</str><str>Romæ, via Lavicána, corónæ sanctórum Mílitum quadragínta, quas ipsi, sub Galliéno Imperatóre, pro veræ fídei confessióne percípere meruérunt.</str><str>Córdubæ, in Hispánia, sanctórum Mártyrum Gumesíndi Presbýteri, et Servidéi Mónachi.</str><str>In Sardínia sancti Potíti Mártyris, qui, sub Antoníno Imperatóre et Gelásio Prǽside, multa passus, demum gládio martýrium consecútus est.</str><str>Singidóni, in Mýsia superióre, sanctórum Mártyrum Hérmyli et Stratoníci, qui, post sæva torménta, sub Licínio Imperatóre, in Istrum flumen demérsi sunt.</str><str>Cæsaréæ, in Cappadócia, sancti Leóntii Epíscopi, qui, sub Licínio, advérsus Gentíles, et, sub Constantíno, advérsus Ariános plúrimum decertávit.</str><str>Tréviris sancti Agrítii Epíscopi.</str><str>In Versíaco monastério, in Gállia, sancti Vivéntii Confessóris.</str><str>Amaséæ, in Ponto, sanctæ Gláphyræ Vírginis.</str><str>Medioláni, in coenóbio sanctæ Marthæ, Beátæ Veronícæ de Binásco Vírginis, ex Ordine sancti Augustíni.</str></list><list><str>Sancti Hilárii, Epíscopi Pictaviénsis, Confessóris et Ecclésiæ Doctóris; qui prídie hujus diéi evolávit in cælum.</str><str>Nolæ, in Campánia, natális sancti Felícis Presbyteri, qui (ut sanctus Paulínus Epíscopus scribit), cum a persecutóribus post torménta in cárcerem missus esset, et cóchleis ac téstulis vinctus superpósitus jacéret, nocte ab Angelo solútus atque edúctus fuit; póstmodum vero, cessánte persecutióne, ibídem, cum multos ad Christi fidem exémplo vitæ ac doctrína convertísset, clarus miráculis quiévit in pace.</str><str>In Judæa sancti Malachíæ Prophétæ.</str><str>In monte Sina sanctórum trigínta octo Monachórum, a Saracénis ob Christi fidem interfectórum.</str><str>In Rhaíthi regióne, in Ægypto, sanctórum quadragínta trium Monachórum, qui, pro Christiána religióne, a Blémmiis occísi sunt.</str><str>Medioláni sancti Dátii, Epíscopi et Confessóris; cujus méminit beátus Gregórius Papa.</str><str>In Africa sancti Euphrásii Epíscopi.</str><str>Neocæsaréæ, in Ponto, sanctæ Macrínæ, discípulæ beáti Gregórii Thaumatúrgi, et áviæ sancti Basilíi, quæ eúndem Basilíum educávit in fide.</str></list><list><str>Sancti Pauli, primi Eremítæ, Confessóris; qui quarto Idus Januárii inter beatórum ágmina translátus fuit.</str><str>In território Andegavénsi beáti Mauri Abbátis, qui fuit discípulus sancti Benedícti; et, hujus disciplínis usque ab infántia erudítus, quantum in eis profécerit, inter ália quæ apud eum pósitus gessit (res nova et post Petrum fere inusitáta), pédibus super aquas incédens patefécit. In Gállias inde ab ipso Benedícto diréctus, ibi, constrúcto célebri monastério, cui quadragínta annis prǽfuit, miraculórum glória clarus, in pace quiévit.</str><str>In Judǽa sanctórum Hábacuc et Michǽæ Prophetárum, quorum córpora, sub Theodósio senióre, divína revelatióne sunt repérta.</str><str>Cárali, in Sardínia, sancti Ephísii Mártyris, qui, in persecutióne Diocletiáni, sub Flaviáno Júdice, plúrimis torméntis divína virtúte superátis, demum, abscíssis cervícibus, victor migrávit in cælum.</str><str>Anágniæ sanctæ Secundínæ, Vírginis et Mártyris; quæ sub Décio Imperatóre passa est.</str><str>Nolæ, in Campánia, sancti Máximi Epíscopi.</str><str>Arvérnis, in Gállia, sancti Boníti, Epíscopi et Confessóris.</str><str>In Ægýpto sancti Macárii Abbátis, qui fuit discípulus beáti Antónii, ac vita et miráculis celebérrimus éxstitit.</str><str>Alexandríæ beáti Isidóri, sanctitáte vitæ, fide et miráculis clari.</str><str>Constantinópoli sancti Joánnis Calybítæ, qui aliquándiu in ángulo domus patérnæ, deínde in tugúrio, ignótus paréntibus, habitávit; a quibus in morte ágnitus, miráculis cláruit. Ipsíus corpus póstea Romam translátum, et in Insulæ Tiberínæ Ecclésia, in ejus honórem erécta, collocátum est.</str></list><list><str>Romæ, via Salária, natális sancti Marcélli Primi, Papæ et Mártyris; qui, ob cathólicæ fídei confessiónem, jubénte Maxéntio tyránno, primo cæsus est fústibus, deínde ad servítium animálium cum custódia pública deputátus, et ibídem, serviéndo indútus amíctu cilícino, defúnctus est.</str><str>Marróchii, in Africa, pássio sanctórum quinque Protomártyrum Ordinis Minórum, scílicet Berárdi, Petri atque Othónis Sacerdótum, Accúrsii et Adjúti Laicórum; qui, ob Christiánæ fídei prædicatiónem ac Mahuméticæ reprobatiónem legis, post vária torménta et ludíbria, a Saracenórum Rege, scissis gládio capítibus, enecáti sunt.</str><str>Rhinocolúræ, in Ægýpto, sancti Melæ Epíscopi, qui, sub Valénte exsílium et ália grávia pro fide cathólica passus, in pace quiévit.</str><str>Areláte, in Gállia, sancti Honoráti, Epíscopi et Confessóris; cujus vita tam doctrína quam miráculis fuit illústris.</str><str>Opitérgii, in Venetórum fínibus, sancti Titiáni, Epíscopi et Confessóris.</str><str>Fundis, in Látio, sancti Honoráti Abbátis, cujus méminit beátus Gregórius Papa.</str><str>In castro cui nomen Macériæ, ad Altéjam flúvium, in Gállia, sancti Furséi Confessóris; cujus corpus ad monastérium Perónæ póstmodum translátum est.</str><str>Romæ sanctæ Priscíllæ, quæ se súaque pio Mártyrum obséquio mancipávit.</str></list><list><str>In Thebáide sancti Antónii Abbátis, qui, multórum Monachórum Pater, vita et miráculis præclaríssimus vixit; cujus gesta sanctus Athanásius insígni volúmine prosecútus est. Ejus autem sacrum corpus, sub Justiniáno Imperatóre, divína revelatióne repértum et Alexandríam delátum, in Ecclésia sancti Joánnis Baptístæ humátum fuit.</str><str>Apud Língonas, in Gállia, sanctórum tergeminórum Speusíppi, Eleusíppi et Meleusíppi; qui, cum ávia sua Leonílla, martýrio coronáti sunt, témpore Marci Aurélii Imperatóris.</str><str>Apud Bitúricas, in Aquitánia, deposítio sancti Sulpícii Epíscopi, cognoménto Pii, cujus vita et mors pretiósa gloriósis miráculis commendátur.</str><str>Romæ, in monastério sancti Andréæ, beatórum Monachórum Antónii, Méruli et Joánnis, de quibus scribit sanctus Gregórius Papa.</str><str>In fínibus Edessénæ regiónis, in Mesopotámia, sancti Juliáni Eremítæ, cognoménto Sabæ, qui, Valéntis Imperatóris témpore, fidem cathólicam, Antiochíæ ferme collápsam, virtúte miraculórum eréxit.</str><str>Romæ Invéntio sanctórum Mártyrum Diodóri Presbýteri, Mariáni Diáconi, et Sociórum, qui, sancto Stéphano Papa Ecclésiam Dei regénte, martýrium Kaléndis Decémbris sunt assecúti.</str></list><list><str>Romæ Pássio sanctæ Priscæ, Vírginis et Mártyris; quæ sub Cláudio Imperatóre, post multa torménta, martýrio coronáta est.</str><str>In Ponto natális sanctórum Mártyrum Moséi et Ammónii, qui, cum essent mílites, primo ad metálla damnáti sunt, ac novíssime igni tráditi.</str><str>Ibídem sancti Athenógenis, antíqui Theólogi, qui, per ignem consummatúrus martýrium, hymnum lætus cécinit, quem et discípulis scriptum relíquit.</str><str>Turónis, in Gállia, sancti Volusiáni Epíscopi, qui, a Gothis captus, in exsílio spíritum Deo réddidit.</str><str>In monastério Lutrénsi, in Burgúndia, sancti Deícolæ Abbátis, qui, natióne Hibérnus, discípulus fuit beáti Columbáni.</str><str>Turónis, in Gállia, sancti Leobárdi reclúsi, qui mira abstinéntia et humilitáte refúlsit.</str><str>Novocómi sanctæ Liberátæ Vírginis.</str><str>Budæ, in Hungária, sanctæ Margarítæ Vírginis, e régia Arpadénsium família, Ordinis sancti Domínici Moniális, virtúte castitátis et arctíssima pæniténtia insígnis, quam Pius Duodécimus, Póntifex Máximus, sanctárum Vírginum catálogo adscrípsit.</str></list><list><str>Romæ, via Cornélia, sanctórum Mártyrum Márii et Marthæ cónjugum, et filiórum Audífacis et Abachum, nobílium Persárum; qui Romam, tempóribus Cláudii Príncipis, ad oratiónem vénerant. Ex eis vero, post tolerátos fustes, equúleum, ignes, ungues férreos manuúmque præcisiónem, Martha in Nympha necáta est; céteri sunt decolláti, et córpora eórum incénsa.</str><str>Item sancti Canúti, Regis et Mártyris.</str><str>Smyrnæ natális beáti Germánici Mártyris, qui, sub Marco Antoníno et Lúcio Aurélio, cum prim ǽvæ ætátis venustáte floréret, damnátus a Júdice, et, per grátiam virtútis Dei, metum corpóreæ fragilitátis exclúdens, præparátum sibi béstiam sponte provocávit; cujus déntibus comminútus, vero pani Dómino Jesu Christo, pro ipso móriens, méruit incorporári.</str><str>In Africa sanctórum Mártyrum Pauli, Geróntii, Januárii, Saturníni, Succéssi, Júlii, Cati, Piæ et Germánæ.</str><str>Apud Spolétum pássio sancti Pontiáni Mártyris, qui, témpore Antoníni Imperatóris, a Fabiáno Júdice, pro Christo vehementíssime virgis cæsus, jussus est super carbónes nudis pédibus ambuláre, sed a carbónibus nil læsus, equúleo et uncínis férreis jussus est suspéndi, et sic in cárcerem trudi, ubi Angélica visitatióne méruit confortári; postque leónibus expósitus et plumbo fervénti perfúsus, tandem gládio percússus est.</str><str>Laudæ, in Insúbria, sancti Bassiáni, Epíscopi et Confessóris; qui advérsus hæréticos, una cum sancto Ambrósio, strénue decertávit.</str><str>Wigórniæ, in Anglia, sancti Wulstáni, Epíscopi et Confessóris, méritis et miráculis conspícui; qui ab Innocéntio Papa Tértio inter Sanctos relátus est.</str></list><list><str>Romæ natális sancti Fabiáni, Papæ et Mártyris; qui, Décii témpore, martýrium passus est, atque in coemetério Callísti sepúltus.</str><str>Item Romæ, ad Catacúmbas, sancti Sebastiáni Mártyris, qui, Diocletiáno Imperatóre, cum habéret principátum primæ cohórtis, jussus est, sub título christianitátis, ligári in médio campo, et sagittári a milítibus, atque ad últimum fústibus cædi, donec defíceret.</str><str>Nicǽæ, in Bithýnia, sancti Neóphyti Mártyris, qui, quintumdécimum annum ætátis agens, flagris cæsus, in fornácem immíssus, feris objéctus, et, cum illǽsus permanéret et Christi fidem constánter profiterétur, gládio tandem occísus est.</str><str>Cæsénæ sancti Mauri Epíscopi, virtútibus et miráculis clari.</str><str>In Palæstína natális sancti Euthýmii Abbátis, qui zelo cathólicæ discíplinæ et virtúte miraculórum, témpore Marciáni Imperatóris, in Ecclésia flóruit.</str></list><list><str>Romæ pássio sanctæ Agnétis, Vírginis et Mártyris; quæ, sub Præfécto Urbis Symphrónio, ígnibus injécta, sed iis per oratiónem ejus exstínctis, gládio percússa est. De ea beátus Hierónymus hæc scribit: &amp;quot;Omnium géntium lítteris atque linguis, præcípue in Ecclésiis, Agnétis vita laudáta est; quæ et ætátem vicit et tyránnum, et títulum castitátis martýrio consecrávit&amp;quot;.</str><str>Athénis natális sancti Públii Epíscopi, qui Atheniénsium Ecclésiam, post sanctum Dionýsium Areopagítam, nobíliter rexit; et, præclárus virtútibus ac doctrínæ laude præfúlgens, ob Christi martýrium glorióse coronátur.</str><str>Tarracóne, in Hispánia, sanctórum Mártyrum Fructuósi Epíscopi, Augúrii et Eulógii Diaconórum. Hi, témpore Galliéni, primo in cárcerem trusi, deínde flammis injécti, et, exústis vínculis, mánibus in modum crucis expánsis orántes, martýrium complevérunt; in quorum die natáli sanctus Augustínus sermónem ad pópulum hábuit.</str><str>In monastério Einsidlénsi, apud Helvétios, sancti Meinrádi, Presbýteri et Mónachi; qui eódem in loco, ubi póstea monastérium ipsum excrévit, eremíticæ inténtus vitæ, a latrónibus interféctus est. Ipsíus vero beáti viri corpus, olim in Augiénsi Germániæ monastério sepúltum, ad Einsidlénse monastérium deínde relátum fuit.</str><str>Trecis, in Gállia, sancti Pátrocli Mártyris, qui martýrii corónam sub Aureliáno Imperatóre proméruit.</str><str>Papíæ sancti Epiphánii, Epíscopi et Confessóris.</str></list><list><str>Valéntiæ, in Hispánia Tarraconénsi, sancti Vincéntii, Levítæ et Mártyris; qui, sub impiíssimo Prǽside Daciáno, cárceres, famem, equúleum, distorsiónes membrórum, láminas candéntes, férream cratem ignítam áliaque tormentórum génera perpéssus, ad martýrii prǽmium evolávit in cælum; cujus passiónis nóbilem triúmphum Prudéntius luculénter vérsibus exséquitur, et beátus Augustínus ac sanctus Leo Papa summis láudibus comméndant.</str><str>Apud Bethsáloen, in Assýria, sancti Anastásii Persæ Mónachi, qui, post plúrima torménta cárceris, vérberum et vinculórum, quæ in Cæsaréa Palæstínæ perpéssus fúerat, a Persárum Rege Chósroa multis poenis afféctus, ad últimum decollátus est, cum prius septuagínta Sócios, qui fúerant in fluénta demérsi, ad martýrium præmisísset. Ejus caput Romam, ad Aquas Sálvias, delátum est, una cum veneránda ejus imágine, cujus aspéctu fugári dǽmones morbósque curári, Acta secúndi Concílii Nicǽni testántur.</str><str>Ebredúni, in Gálliis, sanctórum Mártyrum Vincéntii, Oróntii et Victóris; qui martýrio in Diocletiáni persecutióne coronáti sunt.</str><str>Nováriæ sancti Gaudéntii, Epíscopi et Confessóris.</str><str>Soræ sancti Domínici Abbátis, miráculis clari.</str></list><list><str>Sancti Raymúndi de Pénafort, ex Ordine Prædicatórum, Confessóris; cujus dies natális octávo Idus Januárii recólitur.</str><str>Romæ sanctæ Emerentiánæ, Vírginis et Mártyris; quæ adhuc catechúmena, dum oráret ad sepúlcrum sanctæ Agnétis, cujus fúerat collactánea, a Gentílibus lapidáta est.</str><str>Philíppis, in Macedónia, sancti Pármenæ, qui fuit unus de septem primis Diáconis. Hic, tráditus grátiæ Dei, injúnctum sibi a frátribus offícium prædicatiónis plena fide consúmmans, martýrii glóriam, sub Trajáno, est adéptus.</str><str>Ancýræ, in Galátia, sancti Cleméntis Epíscopi, qui, sǽpius cruciátus, tandem, sub Diocletiáno Imperatóre, martýrium consummávit.</str><str>Ibídem sancti Agathángeli, qui eódem die, sub Lúcio Prǽside, passus est.</str><str>Cæsaréæ, in Mauritánia, sanctórum Mártyrum Severiáni et Aquilæ uxóris, ígnibus combustórum.</str><str>Apud Antínoum, Ægýpti urbem, sancti Asclæ Mártyris, qui, post divérsa tormenta, pretiósam Deo ánimam, in flumen præcipitátus, réddidit.</str><str>Alexandríæ sancti Joánnis Eleemosynárii, ejúsdem urbis Epíscopi, misericórdia in páuperes celebérrimi.</str><str>Toléti, in Hispánia, sancti Ildefónsi Epíscopi, qui, ob singulárem vitæ integritátem, susceptámque fídei defensiónem advérsus hæréticos, sanctíssimæ Dei Genitrícis virginitátem impugnántes, ab eádem Vírgine María donátus est candidíssima veste, ac demum, sanctitáte célebris, in cælum vocátus.</str><str>In Província Valériæ sancti Martýrii Mónachi, cujus méminit beátus Gregórius Papa.</str></list><list><str>Apud Ephesum sancti Timóthei, qui fuit discípulus beáti Pauli Apóstoli; atque, ab eódem Ephesi ordinátus Epíscopus, ibi, post multos pro Christo agónes, cum Diánæ immolántes argúeret, lapídibus óbrutus est, ac paulo post obdormívit in Dómino.</str><str>Antiochíæ sancti Bábilæ Epíscopi, qui, in persecutióne Décii, póstea quam frequénter passiónibus suis ac cruciátibus glorificáverat Deum, gloriósæ vitæ finem sortítus est in vínculis férreis, cum quibus et suum corpus sepelíri mandávit. Referúntur étiam passi cum eo tres púeri, scílicet Urbánus, Prilidiánus et Epolónius, quos ille in Chrísti fide instrúxerat.</str><str>Fulgínei, in Umbria, sancti Feliciáni, qui, a sancto Victóre Papa Primo Epíscopus ejúsdem civitátis ordinátus, illic, post multos labóres, in última senectúte, sub Décio Imperatóre, martýrio coronátus est.</str><str>Neocæsaréæ, in Mauritánia, sanctórum Mártyrum Mardónii, Musónii, Eugénii et Metélli; qui omnes igni tráditi sunt, et eórum relíquiæ in flumen dispérsæ.</str><str>Item sanctórum Mártyrum Thyrsi et Projécti.</str><str>Cínguli, in Picéno, sancti Exsuperántii Confessóris, ejúsdem civitátis Epíscopi, ob miraculórum famam illústris.</str><str>Bonóniæ sancti Zamæ, qui, a sancto Dionýsio, Románo Pontífice, primus ejúsdem civitátis Epíscopus ordinátus, illic Christiánam fidem mirífice propagávit.</str><str>Item beáti Suráni Abbátis, qui, témpore Longobardórum, sanctitáte flóruit.</str></list><list><str>Convérsio sancti Pauli Apóstoli, quæ fuit anno secúndo ab Ascensióne Dómini.</str><str>Apud Damáscum natális sancti Ananíæ, qui fuit discípulus Dómini, et eúmdem Paulum Apóstolum baptizávit. Ipse autem, cum Damásci, et Eleutherópoli, alibíque Evangélium prædicásset, tandem, sub Licínio Júdice, nervis cæsus et laniátus, ac lapídibus oppréssus, martýrium consummávit.</str><str>Arvérnis, in Gállia, sanctórum Præjécti Epíscopi, et Amaríni, Abbátis Cloroangiénsis; qui ambo a procéribus ejúsdem urbis passi sunt.</str><str>Antiochíæ sanctórum Mártyrum Juventíni et Máximi, qui, sub Juliáno Apóstata, martýrio coronáti sunt; in quorum die natáli sanctus Joánnes Chrysóstomus sermónem ad pópulum hábuit.</str><str>Item sanctórum Mártyrum Donáti, Sabíni et Agapis.</str><str>Tomis, in Scýthia, sancti Bretanniónis Epíscopi, qui mira sanctitáte et cathólicæ fídei zelo, sub Ariáno Imperatóre Valénte, cui fórtiter réstitit, in Ecclésia flóruit.</str><str>Marciánis, in Gállia, sancti Poppónis, Presbýteri et Abbátis, miráculis clari.</str></list><list><str>Sancti Polycárpi, Epíscopi Smyrnénsis et Mártyris; qui martýrii corónam séptimo Kaléndas Mártii consecútus est.</str><str>Hippóne Régio, in Africa, sanctórum Theógenis Epíscopi, et aliórum trigínta sex; qui, in persecutióne Valeriáni, contemnéntes temporálem mortem, corónam ætérnæ vitæ adépti sunt.</str><str>Apud Béthlehem Judæ dormítio sanctæ Paulæ Víduæ, quæ, cum esset e nobilíssimo Senatórum génere, cum beáta Vírgine Christi Eustóchio, fília sua, renúntians sǽculo, facultátes suas paupéribus distríbuit, et ad Præsépe Dómini se recépit; ibíque, multis virtútibus prǽdita et longo coronáta martýrio, ad cæléstia regna transívit. Ipsíus autem vitam, virtútibus admirándam, sanctus Hierónymus scripsit.</str></list><list><str>Sancti Joánnis Chrysóstomi, Epíscopi Constantinopolitáni, Confessóris et Ecclésiæ Doctóris, cæléstis Oratórum sacrórum Patróni; qui décimo octávo Kaléndas Octóbris obdormívit in Dómino. Ejus sacrum corpus, sub Theodósio junióre, hac die Constantinópolim, inde póstea Romam translátum fuit, et in Basílica Príncipis Apostolórum cónditum.</str><str>Bríxiæ natális sanctæ Angelæ Meríci Vírginis, ex tértio Ordine sancti Francísci, quæ Societátem Vírginum sanctæ Ursulæ instítuit, quarum præcípuum munus esset dirígere adolescéntulas in vias Dómini. Ejus tamen festivitas Kaléndas Júnii celebrátur.</str><str>Apud Cenomános, in Gállia, deposítio sancti Juliáni, ejúsdem urbis primi Epíscopi, quem sanctus Petrus illuc ad prædicándum Evangélium misit.</str><str>Soræ sancti Juliáni Mártyris, qui, in persecutióne Antoníni, sub Flaviáno Prǽside, comprehénsus est, et, cum idolórum templum, dum ipse torquerétur, corruísset, martýrii corónam, truncáto cápite, accépit.</str><str>In Africa sancti Avíti Mártyris.</str><str>Ibídem sanctórum Mártyrum Dátii, Reátri et Sociórum, qui in persecutióne Wandálica passi sunt.</str><str>Item sanctórum Datívi, Juliáni, Vincéntii atque aliórum vigínti septem Mártyrum.</str><str>Romæ sancti Vitaliáni Papæ.</str><str>In monastério Bobacénsi, in Gállia, sancti Mauri Abbátis.</str></list><list><str>Sancti Petri Nolásci Confessóris, qui Ordinis beátæ Maríæ de Mercéde redemptiónis captivórum éxstitit Fundátor, et octávo Kaléndas Januárii obdormívit in Dómino.</str><str>Romæ sanctæ Agnétis, Vírginis et Mártyris, secúndo.</str><str>Alexandríæ natális sancti Cyrílli, ejúsdem urbis Epíscopi, Confessóris et Ecclésiæ Doctóris; qui, cathólicæ fídei præclaríssimus propugnátor, doctrína et sanctitáte illústris quiévit in pace. Ejus tamen festívitas quinto Idus Februárii celebrátur.</str><str>Romæ sancti Flaviáni Mártyris, qui sub Diocletiáno passus est.</str><str>Alexandríæ pássio plurimórum sanctórum Mártyrum, qui, hac ipsa die, a factióne Syriáni, Ducis Ariáni, dum in Ecclésia synáxim ágerent, divérso mortis génere sunt interémpti.</str><str>Apollóniæ sanctórum Mártyrum, Léucii, Thyrsi et Calliníci; qui, témpore Décii Imperatóris, váriis tormentórum genéribus cruciáti, ac primus et últimus abscissióne cápitis, médius cælésti voce evocátus spíritum reddens, martýrium consummárunt.</str><str>In Thebáide sanctórum Mártyrum Leónidæ et Sociórum, qui, témpore Diocletiáni, palmam martýrii sunt assecúti.</str><str>Cæsaraugústæ, in Hispánia, sancti Valérii Epíscopi.</str><str>Conchæ, in Hispánia, natális sancti Juliáni Epíscopi, qui, érogans in páuperes bona Ecclésiæ, ópera mánuum sibi more Apostólico victum quærens, clarus miráculis quiévit in pace.</str><str>In monastério Reomaénsi, in Gállia, deposítio sancti Joánnis Presbýteri, viri Deo devóti.</str><str>In Palæstína sancti Jacóbi Eremítæ, qui, post lapsum, diu, poeniténtiæ causa, in sepúlcro látuit, et clarus miráculis migrávit ad Dóminum.</str></list><list><str>Sancti Francísci Salésii, Epíscopi Gebennénsis, Confessóris et Ecclésiæ Doctóris, ómnium Scriptórum catholicórum, diáriis aliísve scriptis in vulgus edéndis sapiéntiam Christiánam illustrántium ac provehéntium et tutántium, peculiáris apud Deum Patróni; qui migrávit in cælum quinto Kaléndas Januárii, sed hac die, ob Translatiónem córporis ejus, potíssimum cólitur.</str><str>Tréviris deposítio beáti Valérii Epíscopi, qui fuit discípulus sancti Petri Apóstoli.</str><str>Romæ, via Nomentána, natális sanctórum Mártyrum Pápiæ et Mauri mílitum, témpore Diocletiáni Imperatóris; quorum ora jussit Laodícius, Urbis Præféctus, ad primam Christi confessiónem lapídibus contúndi, et sic eos in cárcerem trahi, ac póstea fústibus cædi, atque ad últimum plumbátis pércuti, donec exspirárent.</str><str>Perúsiæ sancti Constántii, Epíscopi et Mártyris; qui, una cum Sóciis, sub Marco Aurélio Imperatóre, ob fídei defensiónem, martýrii corónam accépit.</str><str>Medioláni sancti Aquilíni Presbýteri, qui, ab Ariánis gládio in gútture transfíxus, martýrio coronátur.</str><str>Edéssæ, in Sýria, sanctórum Mártyrum Sarbélii et Bárbeæ soróris, qui, a beáto Barsimǽo Epíscopo baptizáti, ambo, in persecutióne Trajáni, sub Lýsia Prǽside, martýrio coronáti sunt.</str><str>In território Tricassíno sancti Sabiniáni Mártyris, qui, jubénte Aureliáno Imperatóre, pro fide Christi decollátus est.</str><str>Apud Bitúricas, in Aquitánia, sancti Sulpícii Sevéri Epíscopi, virtútibus et eruditióne conspícui.</str></list><list><str>Sanctæ Martínæ, Vírginis et Mártyris, cujus dies natális Kaléndis Januárii recólitur.</str><str>Edéssæ, in Sýria, sancti Barsimǽi Epíscopi, qui, cum Gentíles plúrimos convertísset ad fidem et præmisísset ad corónam, eos secútus est, sub Trajáno, cum palma martýrii.</str><str>Antiochíæ pássio beáti Hippólyti Presbýteri, qui, decéptus aliquándiu schísmate Nováti, sed, operánte grátia Christi, corréctus, ad unitátem Ecclésiæ rédiit, pro qua et in qua póstea illústre martýrium consummávit. Hic, rogátus a suis quænam secta vérior esset, exsecrátus est dogma Nováti, et, eam fidem dicens esse servándam quam Petri Cáthedra custodíret, júgulum prǽbuit.</str><str>In Africa pássio sanctórum Mártyrum Feliciáni, Philappiáni et aliórum centum vigínti quátuor.</str><str>Item beáti Alexándri, qui, in persecutióne Décii, comprehénsus est, ac, longǽvæ ætátis veneránda canítie et confessióne iteráta respléndens, inter carníficum torménta réddidit spíritum.</str><str>Edéssæ, in Sýria, sancti Barsis Epíscopi, dono curatiónum illústris; qui, a Valénte, Imperatóre Ariáno, in díssitas regiónes ob fidem cathólicam relegátus, ac tríplici mutatióne fatigátus exsílii, vitam finívit.</str><str>Hierosólymis natális sancti Matthíæ Epíscopi, de quo mira et plena fídei gesta narrántur; qui, sub Hadriáno, multa pro Christo perpéssus est, ac demum in pace quiévit.</str><str>Papíæ sancti Armentárii, Epíscopi et Confessóris.</str><str>In Malbódio, Hannóniæ monastério, sanctæ Aldegúndis Vírginis, témpore Dagobérti Regis.</str><str>Vitérbii sanctæ Hyacínthæ de Mariscóttis Vírginis, ex tértio sancti Francísci Ordine Sanctimoniális, poeniténtia et caritáte insígnis; quam Pius Papa Séptimus Sanctis adscrípsit.</str><str>Medioláni sanctæ Savínæ, féminæ religiosíssimæ, quæ, ad sepúlcra sanctórum Náboris et Felícis Mártyrum orans, obdormívit in Dómino.</str><str>In território Parisiénsi sanctæ Bathíldis Regínæ, sanctitáte et miraculórum glória præcláræ.</str></list><list><str>Augústæ Taurinórum sancti Joánnis Bosco, Confessóris, Societátis Salesiánæ ac Institúti Filiárum Maríæ Auxiliatrícis Fundatóris, animárum zelo et fídei propagándæ conspícui, quem Pius Papa Undécimus Sanctórum fastis adscrípsit.</str><str>Romæ, via Portuénsi, sanctórum Mártyrum Cyri et Joánnis, qui pro confessióne Christi, post multa torménta, cápite truncáti sunt.</str><str>Alexandríæ natális sancti Metráni Mártyris, qui, sub Décio Imperatóre, cum ad jussiónem Paganórum nollet ímpia verba proférre, hi totum ejus corpus fústibus collisérunt, vultúmque et óculos præacútis cálamis terebrántes, cum cruciátibus expulérunt ipsum extra urbem, ibíque lapídibus oppréssum interemérunt.</str><str>Ibídem sanctórum Mártyrum Saturníni, Thyrsi et Victóris.</str><str>Item Alexandríæ sanctórum Mártyrum Tharsícii, Zótici, Cyríaci et Sociórum.</str><str>Cýzici, in Hellespónto, sanctæ Tryphǽnæ Mártyris, quæ, plúrimis torméntis superátis, a tauro demum necáta, martýrii palmam proméruit.</str><str>Mútinæ sancti Geminiáni Epíscopi, miraculórum glória conspícui.</str><str>In Província Mediolanénsi sancti Júlii, Presbýteri et Confessóris, témpore Imperatóris Theodósii.</str><str>Neápoli sancti Francísci Xavérii Maríæ Biánchi, Confessóris, Clérici Reguláris sancti Pauli, signis, donis cæléstibus et admirábili patiéntia illústris, quem Pius Papa Duodécimus ad suprémos honóres Sanctórum éxtulit.</str><str>Romæ sanctæ Marcéllæ Víduæ, cujus præcláras laudes beátus Hierónymus scripsit.</str><str>Item Romæ Beátæ Ludovícæ Albertóniæ, Víduæ Románæ, ex tértio Ordine sancti Francísci, virtútibus claræ.</str><str>Eódem die Translátio sancti Marci Evangelístæ, cum sacrum ejus corpus ex Alexandría, a bárbaris tunc occupáta, Venétias allátum, ibídem in majóri Ecclésia, ejus nómine consecráta, honorificentíssime cónditum fuit.</str></list></list><list><list><str>Sancti Ignátii, Epíscopi Antiochéni et Mártyris, qui glorióse martyrium consummávit tertiodécimo Kaléndas Januárii.</str><str>Smyrnæ sancti Piónii, Presbyteri et Mártyris; qui, post apologías pro fide Christiána conscríptas, post squalórem cárceris, ubi multos fratrum ad martyrii tolerántiam suis exhortatiónibus roborávit, tandem, cruciátibus multis vexátus, clavis confíxus et ardénti rogo superpósitus, beátum pro Christo finem sortítus est. Cum ipso autem at álii quíndecim passi sunt.</str><str>Ravénnæ sancti Sevéri Epíscopi, qui, ob præclára mérita, signo colúmbæ fuit eléctus.</str><str>In civitáte Tricastína, in Gállia, sancti Pauli Epíscopi, cujus vita virtútibus cláruit, et mors pretiósa miráculis commendátur.</str><str>Apud Kildáriam, in Hibérnia, sanctæ Brígidæ Vírginis, quæ, cum lignum altáris tetigísset in testimónium virginitátis suæ, lignum ipsum statim víride factum est.</str><str>Apud Castrum Florentínum, in Etrúria, beátæ Viridiánæ, Vírginis reclúsæ, ex Ordine Vallis Umbrósæ.</str></list><list><str>Purificátio beátæ Maríæ Vírginis, quæ a Græcis Hypapánte Dómini appellátur.</str><str>Cæsaréæ, in Palæstína, sancti Cornélii Centuriónis, quem beátus Petrus Apóstolus baptizávit, et apud præfátam urbem Episcopáli sublimávit honóre.</str><str>Romæ, via Salária, pássio sancti Aproniáni Commentariénsis, qui, adhuc Gentílis, cum sanctum Sisínium e cárcere edúceret ut Laodício Præfécto præsentáret, vocémque de cælo factam audíret: « Veníte, benedícti Patris mei, percípite regnum, quod vobis parátum est a constitutióne mundi », credens baptizátur, et póstea, in confessióne Dómini, vitæ finem senténtia capitáli accépit.</str><str>Item Romæ sanctórum Mártyrum Fortunáti, Feliciáni, Firmi et Cándidi.</str><str>Aureliánis, in Gállia, sancti Flósculi Epíscopi.</str><str>Cantuáriæ, in Anglia, natális sancti Lauréntii Epíscopi, qui, post sanctum Augustínum, eam Ecclésiam gubernávit, et Regem ipsum ad fidem convértit.</str><str>Prati, in Etrúria, sanctæ Catharínæ de Rícciis, Vírginis Florentínæ, ex Ordine Prædicatórum, ob cæléstium donórum copiam insígnis; quam Benedíctus Décimus quartus, Póntifex Máximus, sanctárum Vírginum fastis adscrípsit.</str><str>Burdígalæ, in Gállia, sanctæ Joánnæ de Léstonnac, Víduæ, Institúti Filiárum beátæ Vírginis Maríæ Fundatrícis, caritátis stúdio ac puellárum instituendárum cura insígnis; quam Pius Papa Duodécimus Sanctárum número accénsuit.</str></list><list><str>Sebáste, in Arménia, pássio sancti Blásii, Epíscopi et Mártyris; qui, multórum patrátor miraculórum, sub Agricoláo Præside, post diútinam cæsiónem, atque in ligno suspensiónem, ubi férreis pectínibus carnes ejus dirúptæ sunt, post tetérrimum cárcerem et in lacum demersiónem, unde salvus exívit, tandem, jubénte eódem Júdice, una cum duóbus púeris, cápite truncátur. Ante ipsum vero septem mulíeres, quæ guttas sánguinis ex ejúsdem Mártyris córpore defluéntes, dum torquerétur, colligébant, proptérea, deprehénsæ quod essent Christiánæ, omnes, post dira torménta, gládio percússæ sunt.</str><str>In Africa sancti Celeríni Diáconi, qui, decem et novem dies custódia cárceris septus, in nervo et ferro variísque pœnis gloriósus fuit Christi Conféssor; et, dum inexpugnábili firmitáte certáminis sui vicit adversárium, vincéndi céteris viam fecit.</str><str>Ibídem sanctórum trium Mártyrum, ipsíus Celeríni Diáconi consanguineórum, scílicet Laurentíni pátrui, Ignátii avúnculi, et Celerínæ áviæ, qui ántea martyrio coronáti fúerant; de quorum ómnium gloriósis láudibus exstat beáti Cypriáni epístola.</str><str>Item in Africa sanctórum Mártyrum Felícis, Symphrónii, Hippólyti et Sociórum.</str><str>In óppido Vapíngo, in Gállia, sanctórum Tigídis et Remédii Episcopórum.</str><str>Lugdúni, in Gállia, sanctórum Lupicíni et Felícis, ítidem Episcopórum.</str><str>Bremæ sancti Anschárii, Hamburgénsis ac póstea Breménsis simul Epíscopi, qui Suécos et Danos ad Christi fidem convértit, et a Gregório Papa Quarto Legátus Apostólicus totíus Septentriónis fuit institútus.</str></list><list><str>Sancti Andréæ Corsíni, ex Ordine Carmelitárum, Epíscopi Fæsuláni et Confessóris; cujus dies natális ágitur octávo Idus Januárii.</str><str>Romæ sancti Eutychii Mártyris, qui illústre martyrium consummávit, ac sepúltus est in cœmetério Callísti; ejúsque sepúlcrum póstea sanctus Dámasus Papa vérsibus exornávit.</str><str>Thumi, in Ægypto, pássio beáti Philéæ, ejúsdem civitátis Epíscopi, et Philorómi, Tribúni mílitum; qui, in persecutióne Diocletiáni, cum a cognátis et amícis suadéri non possunt ut sibi párcerent, ambo, datis cervícibus, palmas a Dómino meruérunt. Cum ipsis innúmera étiam multitúdo fidélium ex eádem urbe, pastóris sui vestígia sequens, martyrio coronáta est.</str><str>Foro Semprónii sanctórum Mártyrum Aquilíni, Gémini, Gelásii, Magni et Donáti.</str><str>In regno Maravénsi apud Indos Orientáles, sancti Joánnis de Britto, Sacerdótis e Societáte Jesu, qui cum multos infidéles ad fidem convertísset, glorióso martyrio coronátus est.</str><str>Trecis, in Gállia, sancti Aventíni, Presbyteri et Confessóris.</str><str>Pelúsii, in Ægypto, sancti Isidóri, Presbyteri et Mónachi, méritis et doctrína conspícui.</str><str>Sempringhámiæ, in Anglia, sancti Gilbérti, Presbyteri et Confessóris; qui Ordinis Sempringhamiénsis fuit Institútor.</str><str>In oppido Amatrícis, in Aprútio, deposítio sancti Joséphi a Leoníssa, Sacerdótis ex Ordine Minórum Capuccinórum et Confessóris; quem, ob fídei prædicatiónem a Mahumetánis dira perpéssum, labóribus apostólicis et miráculis clarum, Benedíctus Décimus quartus, Póntifex Máximus, in Sanctórum cánonem rétulit.</str><str>Bremæ Commemorátio sancti Rembérti, qui, sancti Anschárii discípulus, in ipsíus locum, hac die, óbitum magístri sui próxime subsequénti, olim Hamburgénsis simul ac Breménsis Epíscopus eléctus est.</str><str>Bitúrcis, in Aquitánia, sanctæ Joánnæ de Valois, Gálliæ Regínæ, Ordinis sanctíssimæ Annuntiatiónis beátæ Maríæ Vírginis Fundatrícis, pietáte et singulári Crucis participatióne illústris, a Pio Papa Duodécimo Sanctárum fastis adscríptæ.</str></list><list><str>Cátanæ, in Sicília, natális sanctæ Agathæ, Vírginis et Mártyris; quæ, tempóribus Décii Imperatóris, sub Quinctiáno Júdice, post álapas et cárcerem, post equúleum et torsiónes, post mamillárum abscissiónem, post volutatiónem in téstulis et carbónibus, tandem in cárcere, Deum precans, consummáta est.</str><str>Nangasáchii, in Japónia, pássio vigínti sex Mártyrum, e quibus tres Sacerdótes atque unus Cléricus et duo Láici ad Ordinem Minórum, tres, et in eis unus quidem Cléricus, ad Societátem Jesu, ac septémdecim ad tértium sancti Francísci Ordinem revocántur. Hi omnes pro cathólica fide, in crucem acti et lanceárum íctibus perfóssi, inter divínas laudes ejusdémque fídei prædicatiónem, glorióse occubuérunt; et a Pio Nono, Pontífice Máximo, Sanctórum fastis adscrípti sunt.</str><str>In Ponto commemorátio plurimórum sanctórum Mártyrum, in persecutióne Maximiáni; quorum álii plumbo liquénti perfúsi, álii acútis arundínibus in únguibus cruciáti, ac multis horréndis vexáti torméntis, iisdémque sæpius iterátis, palmas a Dómino et corónas illústri passióne meruérunt.</str><str>Alexandríæ sancti Isidóri, mílitis et Mártyris; qui, in persecutióne Décii, a Numeriáno, exércitus Duce, ob Christi fidem, cápite cæsus est.</str><str>Viénnæ beáti Avíti, Epíscopi et Confessóris; cujus fide, indústria atque admirábili doctrína ab Ariánæ hæresis infestatióne sunt Gálliæ defénsæ.</str><str>Sabióne, in Rhǽtia secúnda, sancti Ingenuíni Epíscopi, cujus vita miráculis éxstitit gloriósa. Sacrum vero ipsíus corpus Brixinónem póstea translátum fuit, ibíque honorífice asservátum.</str><str>Brixinóne sancti Albuíni Epíscopi, qui eam in civitátem e Sabióne Cáthedram Episcopálem tránstulit, et ibídem, virtútum signis émicans, migrávit ad Dóminum.</str></list><list><str>Sancti Titi, Epíscopi Creténsium et Confessóris, cujus dies natális occúrrit prídie Nonas Januárii.</str><str>Cæsaréæ, in Cappadócia, natális sanctæ Dorothéæ, Vírginis et Mártyris; quæ, sub Saprício, illíus Provínciæ Præside, primum per equúlei extensiónem vexáta, dehinc palmis diutíssime cæsa, capitáli senténtia ad últimum puníta est. In ejus confessióne Theóphilus quidam scholásticus ad Christi fidem convérsus, et mox equúleo acérimme tortus, novíssime gládio cæsus est.</str><str>Eméssæ, in Phœnícia, sancti Silváni Epíscopi, qui cum eídem Ecclésiæ annis quadragínta præfuísset, tandem, sub Maximiáno Imperatóre, una cum duóbus áliis, objéctus feris membratímque discérptus, martyrii palmam accépit.</str><str>Eódem die sanctórum Mártyrum Saturníni, Theóphili et Revocátæ.</str><str>Arvérnis, in Gállia, sancti Antholiáni Mártyris.</str><str>Atrébati, in Gálliis, sancti Vedásti, ejúsdem civitátis Epíscopi, cujus vita et mors plúrimis miráculis éxstitit gloriósa.</str><str>Elnóne, in Gállia, sancti Amándi, Epíscopi Trajecténsis, qui miráculis, cum vivus tum mórtuus, glorióse refúlsit; cujus nómine póstmodum insignítum est óppidum, in quo ille monastérium exstrúxerat et mortálem vitam absólverat.</str><str>Bonóniæ sancti Guaríni Cardinális et Epíscopi Prænestíni, vitæ sanctitáte conspícui.</str></list><list><str>Sancti Romuáldi Abbátis, Monachórum Camaldulénsium Patris, cujus dies natális tertiodécimo Kaléndas Júlii recensétur, sed festívitas hac die, ob Translatiónem córporis ejus, potíssimum celebrátur.</str><str>Augústæ, cui nunc Londíni nomen, in Británnia, natális beáti Auguli Epíscopi, qui, ætátis cursu per martyrium expléto, ætérna præmia suscípere méruit.</str><str>In Phrygia sancti Adáuci Mártyris, qui, ex Itálico génere clarus, et omni fere dignitátum gradu ab Imperatóribus insignítus, tandem, cum adhuc Quæstóris offício fungerétur, martyrii coróna pro fídei defensióne dignátus est.</str><str>Ibídem plurimórum sanctórum Mártyrum, urbis uníus cívium, quorum dux erat idem Adáucus; qui, cum omnes Christiáni essent, et constánter in fídei confessióne persísterent, a Galério Maximiáno Imperatóre sunt igne consúmpti.</str><str>Heracléæ, in Ponto, sancti Theodóri, ductóris mílitum, qui, Licínio imperánte, post multa torménta, truncátus cápite, victor migrávit in cælum.</str><str>In Ægypto sancti Móysis, Epíscopi venerábilis, qui primum in erémo vitam solitáriam duxit; deínde, peténte Regína Saracenórum Máuvia, Epíscopus factus, gentem illam ferocíssimam magna ex parte ad fidem convértit, et gloriósus méritis quiévit in pace.</str><str>Lucæ, in Túscia, deposítio sancti Richárdi, Regis Anglórum, qui pater éxstitit sancti Willebáldi, Eistetténsis Epíscopi, ac sanctæ Walbúrgæ Vírginis.</str><str>Bonóniæ sanctæ Juliánæ Víduæ.</str></list><list><str>Sancti Joánnis de Matha, Presbyteri et Confessóris, qui Ordinis sanctíssimæ Trinitátis redemptiónis captivórum fuit Institútor, et sextodécimo Kaléndas Januárii obdormívit in Dómino.</str><str>Somáschæ, in território Bergoménsi, natális sancti Hierónymi Æmiliáni Confessóris, qui Congregatiónis Somáschæ Fundátor éxstitit; atque, plúribus in vita et post mortem miráculis illústris, a Cleménte Décimo tértio, Pontífice Máximo, Sanctórum fastis adscríptus est, et a Pio Papa Undécimo universális orphanórum ac derelíctæ juventútis Patrónus apud Deum eléctus et declarátus. Ejus tamen festívitas tertiodécimo Kaléndas Augústi recólitur.</str><str>Romæ sanctórum Mártyrum Pauli, Lúcii et Cyríaci.</str><str>In Arménia minóre pássio sanctórum Mártyrum Dionysii, Æmiliáni et Sebastiáni.</str><str>Constantinópoli natális sanctórum Mártyrum Monachórum monastérii Dii, qui, ob defensiónem fídei cathólicæ, cum tulíssent lítteras sancti Felícis Papæ Tértii advérsus Acácium, diríssime cæsi sunt.</str><str>In Pérside commemorátio sanctórum Mártyrum, qui, sub Rege Persárum Cábade, ob Christiánam fidem, divérsis suplíciis necáti sunt.</str><str>Alexandríæ pássio sanctæ Coínthæ Mártyris, quam Pagáni, sub Décio Imperatóre, corréptam et ad idóla perdúctam, hæc adoráre cogébant; quod cum illa éxsecrans recusáret, ipsíus pedes vínculis innexuérunt, eámque, trahéntes sic vinctam per civitátis platéas, horréndo supplício discerpsérunt.</str><str>Papíæ sancti Juvéntii Epíscopi, qui strénue in Evangélio laborávit.</str><str>Medioláni deposítio sancti Honoráti, Epíscopi et Confessóris.</str><str>Virodúni, in Gállia, sancti Pauli Epíscopi, miraculórum dono illústris.</str><str>Apud Murétum, in agro Lemovicénsi, natális sancti Stéphani Abbátis, qui Grandimonténsis Ordinis Institútor fuit, ac virtútibus et miráculis cláruit.</str><str>In monastério Vallis Umbrósæ Beáti Petri, Cardinális et Epíscopi Albanénsis, ex Ordine Vallis Umbrósæ, cognoménto Ignei, quia per ignem illæsus transívit.</str></list><list><str>Sancti Cyrílli, Epíscopi Alexandríni, Confessóris et Ecclésiæ Doctóris; cujus dies natális quinto Kaléndas Februárii recensétur.</str><str>Alexandríæ natális sanctæ Apollóniæ, Vírginis et Mártyris, cui persecutóres, sub Décio, dentes omnes primum excussérunt. Deínde, constrúcto ac succénso rogo, iídem commináti sunt, nisi cum eis ímpia verba proférret, vivam se eam incensúros; at illa, cum páululum intra semetípsam deliberásset, repénte se de mánibus impiórum prorípuit, et in ignem, quem paráverant, majóre Sancti Spíritus flamma intus æstuans, sponte ita prosilívit, ut perterreréntur étiam ipsi crudelitátis auctóres, quod prómptior invénta esset ad mortem fémina quam persecútor ad pœnam.</str><str>Romæ pássio sanctórum Mártyrum Alexándri et aliórum trigínta octo coronatórum.</str><str>In castéllo Lemelénsi, in Africa, sanctórum Mártyrum Primi et Donáti Diaconórum, qui, cum altáre in Ecclésia tutaréntur, a Donatístis occísi sunt.</str><str>Solis, in Cypro, sanctórum Mártyrum Ammónii et Alexándri.</str><str>Antiochíæ sancti Nicéphori Mártyris, qui sub Valeriáno Imperatóre, cápite cæsus, martyrii corónam accépit.</str><str>In monastério Fontanéllæ, in Gállia, sancti Ansbérti, Rotomagénsis Epíscopi.</str><str>Canúsii, in Apúlia, sancti Sabíni, Epíscopi et Confessóris; qui (ut beátus Gregórius Papa refert), prophetíæ spíritu ac miraculórum dono præditus, sibi jam cæco exhíbitum a fámulo, præmiis corrúpto, venéni póculum divino agnóvit instínctu, sed, prænuntiáta mox a Deo suménda de corruptóre vindícta signóque Crucis facto, venénum secúrus ebíbit ac nullum ex eo nocuméntum accépit.</str></list><list><str>Apud montem Cassínum sanctæ Scholásticæ Vírginis, soróris sancti Benedícti Abbátis; qui ejus ánimam, instar colúmbæ, migrántem e córpore in cælum ascéndere vidit.</str><str>Romæ sanctórum Mártyrum Zótici, Irenǽi, Hyacínthi et Amántii.</str><str>Ibídem, via Lavicána, sanctórum decem mílitum Mártyrum.</str><str>Item Romæ, via Appia, sanctæ Sotéris, Vírginis et Mártyris; quæ (ut scribit sanctus Ambrósius), nóbili génere nata, paréntum Consulátus et Præfectúras ob Christum contémpsit. Hæc, jussa idolis immoláre, et non acquiéscens, gráviter et diutíssime álapis cæsa est; et, cum cétera quoque pœnárum génera vicísset, demum, percússa gládio, læta migrávit ad Sponsum.</str><str>In Campánia sancti Silváni, Epíscopi et Confessóris.</str><str>In Stábulo Rhodis, in territorio Senénsi, sancti Guiliélmi Eremítæ.</str><str>In pago Rotomagénsi sanctæ Austrebértæ Vírginis, miráculis célebris.</str></list><list><str>Lapúrdi, in Gállia, Apparítio beátæ Maríæ Vírginis Immaculátæ.</str><str>Hadrianópoli, in Thrácia, sanctórum Mártyrum Lúcii Epíscopi, et Sociórum ejus, sub Constántio. Ipse Lúcius, ab Ariánis multa perpéssus, in vínculis martyrium consummávit; céteri vero nobilióres cívium, cum Ariános, in Sardicénsi Concílio tunc damnátos, recípere noluíssent, a Philágrio Cómite capitálem senténtiam excepérunt.</str><str>In Africa natális sanctórum Mártyrum Saturníni Presbyteri, Datívi, Felícis, Ampélii et Sociórum, qui, in persecutióne Diocletiáni, cum ad Domínicum ex more celebrándum conveníssent, idcírco, a milítibus comprehénsi, sub Anolíno Procónsule passi sunt.</str><str>In Numídia commemorátio plurimórum sanctórum Mártyrum, qui, in eádem persecutióne comprehénsi sunt, et, cum juxta Imperatóris edíctum divínas Scriptúras trádere noluíssent, gravíssimis excruciáti sunt supplíciis, ac tandem occísi.</str><str>Romæ sancti Gregórii Papæ Secúndi, qui Leónis Isáurici impietáti acérrime réstitit, et sanctum Bonifátium ad prædicándum Evangélium in Germániam misit.</str><str>Item Romæ sancti Paschális Papæ Primi, qui plúrima sanctórum Mártyrum córpora levávit e cryptis, éaque in divérsis Urbis Ecclésiis honorífice collocávit.</str><str>Ravénnæ sancti Calóceri, Epíscopi et Confessóris.</str><str>Medioláni sancti Lázari Epíscopi.</str><str>Cápuæ sancti Castrénsis Epíscopi.</str><str>In Castro Nantoniénsi, in Gállia, sancti Severíni, qui fuit Abbas monastérii Agaunénsis, suísque précibus cultórem Dei, Regem Clodovéum, a diútina infirmitáte liberávit.</str><str>In Ægypto sancti Jonæ Mónachi, virtútibus clari.</str><str>Viénnæ, in Gállia, Translátio córporis sancti Desidérii, Epíscopi et Mártyris, ex território Lugdunénsi, in quo ipse olim passus fúerat décimo Kaléndas Júnii.</str></list><list><str>Sanctórum septem Fundatórum Ordinis Servórum beátæ Maríæ Vírginis, Confessórum, quorum deposítio respectívis diébus recólitur. Quos autem in vita unus veræ fraternitátis spíritus sociávit, et indivísa post óbitum venerátio pópuli prosecúta est, eos Leo Décimus tértius, Póntifex Máximus, una páriter Sanctórum fastis accénsuit.</str><str>In Africa sancti Damiáni, mílitis et Mártyris.</str><str>Carthágine sanctórum Mártyrum Modésti et Juliáni.</str><str>Alexandríæ sanctórum Mártyrum Modésti et Ammónii infántum.</str><str>Barcinóne, in Hispánia, sanctæ Euláliæ Vírginis, quæ, témpore Diocletiáni Imperatóris, equúleum, úngulas flammásque perpéssa, demum, cruci affíxa, gloriósam martyrii corónam accépit.</str><str>Constantinópoli sancti Melétii, Epíscopi Antiochéni, qui, pro fide cathólica sæpe exsílium passus, demum in eádem urbe migrávit ad Dóminum. Ejus virtútes sanctus Joánnes Chrysóstomus et sanctus Gregórius Nyssénus summis láudibus celebrárunt.</str><str>Item Constantinópoli sancti Antónii Epíscopi, témpore Leónis sexti Imperatóris.</str><str>Verónæ sancti Gaudéntii, Epíscopi et Confessóris.</str></list><list><str>Antiochíæ natális sancti Agábi Prophétæ, de quo beátus Lucas in Actibus Apostólicis scribit.</str><str>Tudérti, in Umbria, sancti Benígni, Presbyteri et Mártyris; qui, Diocletiáni et Maximiáni Imperatórum témpore, cum fidem Christiánam verbo et exémplo propagáre non desísteret, ab idolórum cultóribus captus est, ac, váriis afféctus supplíciis, sacerdotále munus honóre martyrii cumulávit.</str><str>Melitínæ, in Arménia, sancti Polyéucti Mártyris, qui in persecutióne Décii multa passus, martyrii corónam adéptus est.</str><str>Lugdúni, in Gállia, sancti Juliáni Mártyris.</str><str>Ravénnæ sanctárum Fuscæ Vírginis, ejúsque nutrícis Mauræ; quæ, Décio imperánte, multa sub Quinctiáno Præside perpéssæ, demum, gládio transfíxæ, martyrium consummárunt.</str><str>Lugdúni, in Gállia, sancti Stéphani, Epíscopi et Confessóris.</str><str>Reáte sancti Stéphani Abbátis, miræ patiéntiæ viri; in cujus tránsitu (ut refert beátus Gregórius Papa) sancti Angeli, céteris étiam vidéntibus, adfuérunt.</str></list><list><str>Romæ, via Flamínia, natális sancti Valentíni, Presbyteri et Mártyris, qui, post multa sanitátum et doctrínæ insígnia, fústibus cæsus et decollátus est, sub Cláudio Cǽsare.</str><str>Ibídem deposítio sancti Cyrílli, Epíscopi et Confessóris; qui, una cum sancto Methódio, simíliter Epíscopo et fratre suo, cujus dies natális octávo Idus Aprílis recensétur, multas Slávicas gentes earúmque Reges ad fidem Christi perdúxit. Horum tamen Sanctórum festívitas Nonis Júlii celebrátur.</str><str>Item Romæ sanctórum Mártyrum Vitális, Felículæ et Zenónis.</str><str>Iterámnæ sancti Valentíni, Epíscopi et Mártyris, qui, post diútinam cædem mancipátus custódiæ, et, cum superári non posset, tandem, médiæ noctis siléntio ejéctus de cárcere, decollátus est, jussu Præfécti urbis Plácidi.</str><str>Alexandríæ sanctórum Mártyrum Cyriónis, Presbyteri, Bassiáni Lectóris, Agathónis Exorcístæ, et Móysis; qui omnes, igne combústi, evolavérunt ad cælum.</str><str>Interámnæ sanctórum Próculi, Ephébi et Apollónii Mártyrum, qui, cum ad sancti Valentíni corpus vigílias ágerent, Leóntii Consuláris jussu comprehénsi sunt, et gládio cæsi.</str><str>Alexandríæ sanctórum Mártyrum Bassi, Antónii et Protólici, qui demérsi sunt in mare.</str><str>Item Alexandríæ sanctórum Dionysii et Ammónii decollatórum.</str><str>Neápoli, in Campánia, sancti Nostriáni Epíscopi, qui in cathólica fide contra hæréticam pravitátem tuénda éxstitit insígnis.</str><str>Ravénnæ sancti Eleuchádii, Epíscopi et Confessóris.</str><str>In Bithynia sancti Auxéntii Abbátis.</str><str>Apud Surréntum sancti Antoníni Abbátis, qui e monastério Cassinénsi, a Longobárdis devastáto, in solitúdinem ejúsdem urbis secéssit; ibíque, sanctitáte célebris, obdormívit in Dómino. Ipsíus corpus multis quotídie miráculis, et præsértim in energúmenis liberándis effúlget.</str></list><list><str>Bríxiæ natális sanctórum Mártyrum Faustíni et Jovítæ fratrum, qui sub Hadriáno Imperatóre, post multa præclára ob Christi fidem suscépta certámina, victrícem martyrii corónam accepérunt.</str><str>Romæ sancti Cratónis Mártyris, qui, cum uxóre sua et univérsa domo a beáto Valentíno Epíscopo baptizátus, non multo post, una cum illis, martyrio consummátus est.</str><str>Interámnæ natális sanctórum Mártyrum Saturníni, Cástuli, Magni et Lúcii.</str><str>Ibídem sanctæ Agapis, Vírginis et Mártyris.</str><str>Vasióne, in Gálliis, sancti Quinídii Epíscopi, cujus mortem in conspéctu Dómini pretiósam mirácula crebra testántur.</str><str>Cápuæ sancti Decorósi, Epíscopi et Confessóris.</str><str>In Província Valériæ sancti Sevéri Presbyteri, qui (ut beátus Gregórius Papa scribit), fusis lácrimis, defúnctum revocávit ad vitam.</str><str>Antiochíæ sancti Joséphi Diáconi.</str><str>Arvérnis, in Gállia, sanctæ Geórgiæ Vírginis.</str></list><list><str>Romæ beáti Onésimi, de quo sanctus Paulus Apóstolus ad Philémonem scribit; quem étiam, post sanctum Timótheum, Ephesiórum Epíscopum ordinávit, prædicationísque verbum illi commisit. Ipse autem Onésimus, vinctus Romam perdúctus ac pro fide Christi lapidátus, primo ibídem sepúltus fuit; inde ad locum ubi Epíscopus fúerat ordinátus, corpus ejus delátum est.</str><str>In Ægypto sancti Juliáni Mártyris, cum áliis quinque míllibus.</str><str>Cæsaréæ, in Palæstína, sanctórum Mártyrum Ægyptiórum Elíæ, Jeremíæ, Isaíæ, Samuélis et Daniélis; qui, cum spontánee ministrássent Confessóribus in Cilícia ad metálla damnátis, et inde reverteréntur, sunt comprehénsi, et a Firmiliáno Præside, sub Galério Maximiáno Imperatóre, sævíssime torti, gládio demum percússi sunt. Post eos sanctus Porphyrius, Pámphili Mártyris fámulus, et sanctus Seléucus Cáppadox, qui iterátis certamínibus sæpe vícerant, rursus cruciáti sunt, atque alter incéndio, gládio alter corónam martyrii accepérunt.</str><str>Nicomedíæ sanctæ Juliánæ, Vírginis et Mártyris; quæ, sub Maximiáno Imperatóre, primum a patre suo Africáno gráviter cæsa, deínde ab Evilásio Præfécto, cui núbere recusáverat, várie cruciáta, et póstmodum in cárcerem detrúsa, ubi palam cum diábolo conflíxit, demum, cum flammas ígnium et ollam fervéntem superásset, cápitis decollatióne martyrium consummávit. Ipsíus autem corpus póstea Cumas, in Campánia translátum est.</str><str>Bríxiæ sancti Faustíni, Epíscopi et Confessóris.</str></list><list><str>Floréntiæ natális sancti Aléxii Falconérii Confessóris, e septem Fundatóribus Ordinis Servórum beátæ Maríæ Vírginis; qui, décimo supra centésimum vitæ suæ anno, Christi Jesu et Angelórum præséntia recreátus, beáto fine quiévit. Ipsíus tamen ac Sociórum festum prídie Idus Februárii celebrátur.</str><str>Romæ pássio sancti Faustíni, quem álii quadragínta quátuor secúti sunt ad corónam.</str><str>In Pérside natális beáti Polychrónii, Epíscopi Babylónis, qui, in persecutióne Décii, ore lapídibus cæso, mánibus exténsis, ad cælum óculos élevans, emísit spíritum.</str><str>Concórdiæ, in Venetórum fínibus, sanctórum Mártyrum Donáti, Secundiáni et Rómuli, cum áliis octogínta sex, ejúsdem corónæ consórtibus.</str><str>Cæsaréæ, in Palæstína, sancti Theodúli senis, qui, cum esset ex família Prǽsidis Firmiliáni, et, Mártyrum excitátus exémplo, Christum constánter confiterétur, martyrii palmam, cruci affíxus, nóbili triúmpho proméruit.</str><str>Ibidem sancti Juliáni Cappádocis, qui, exosculátus necatórum Mártyrum córpora, et ídeo ut Christiánus delátus et ad Prǽsidem ductus, lento igne jussus est combúri.</str><str>In pago Tarvanénsi, in Gállia, sancti Silvíni, Epíscopi Tolosáni.</str><str>In monastério Cluain-ednechénsi, in Hibérnia, sancti Fintáni, Presbyteri et Abbátis.</str></list><list><str>Hierosólymis natális sancti Simeónis, Epíscopi et Mártyris; qui fílius Cléophæ et propínquus Salvatóris secúndum carnem fuísse tráditur. Hic, Hierosolymórum Epíscopus post Jacóbum, fratrem Dómini, ordinátus, et, in Trajáni persecutióne, multis supplíciis afféctus, martyrio consummátus est, ómnibus qui áderant et Júdice ipso mirántibus ut centum vigínti annórum senex fórtiter constantérque supplícium crucis pertulísset.</str><str>Apud Ostia Tiberína sanctórum Mártyrum Máximi et Cláudii fratrum, et Præpedígnæ, uxóris Cláudii, cum duóbus fíliis Alexándro et Cútia; qui, cum essent præclaríssimi géneris, omnes, jubénte Diocletiáno, tenti atque in exsílium deportáti sunt, ac deínde, incéndio concremáti, Deo ipsi odoríferum martyrii sacrifícium obtulérunt. Eórum relíquiæ, in flumen projéctæ et a Christiánis perquisítæ, juxta eándem civitátem sepúltæ sunt.</str><str>In Africa sanctórum Mártyrum Lúcii, Silváni, Rútuli, Clássici, Secundíni, Frúctuli et Máximi.</str><str>Constantinópoli sancti Flaviáni Epíscopi, qui, cum fidem cathólicam Ephesi propugnáret, ab ímpii Dióscori factióne pugnis et cálcibus percússus est, et, in exsílium actus, ibídem post tríduum vitam finívit.</str><str>Toléti, in Hispánia, sancti Helládii, Epíscopi et Confessóris, qui a sancto Ildefónso, Toletáno Episcopo, multis láudibus celebrátur.</str></list><list><str>Romæ natális sancti Gabíni, Presbyteri et Mártyris, qui fuit frater beáti Caji Papæ, atque, a Diocletiáno diu in custódia vínculis afflíctus, pretiósa morte sibi cæli gáudia comparávit.</str><str>In Africa sanctórum Mártyrum Públii, Juliáni, Marcélli et aliórum.</str><str>In Palæstína commemorátio sanctórum Monachórum, et aliórum Mártyrum, qui a Saracénis, sub Duce Alamúndaro, ob Christi fidem, sævíssime cæsi sunt.</str><str>Neápoli, in Campánia, sancti Quod-vult-Deus, Carthaginénsis Epíscopi, qui, una cum Clero, a Rege Ariáno Genseríco in fractas et absque remígiis ac velis naves impósitus, præter spem Neápolim áppulit, ibíque, in exsílio pósitus, Conféssor occúbuit.</str><str>Hierosólymis sancti Zambdæ Epíscopi.</str><str>Solis, in Cypro, sancti Auxíbii Epíscopi.</str><str>Apud Benevéntum sancti Barbáti Epíscopi, qui, sanctitáte célebris, Longobárdos et eórum Ducem convértit ad Christum.</str><str>Medioláni sancti Mansuéti, Epíscopi et Confessóris.</str></list><list><str>Tyri, in Phœnícia, commemorátio beatórum Mártyrum, quorum númerum solíus sciéntia Dei cólligit. Hi omnes, sub Diocletiáno Imperatóre, a Vetúrio, mílitum magístro, multis tormentórum genéribus, sibi ínvicem succedéntibus, occísi sunt; nam, primo quidem flagris toto córpore dilaniáti, inde divérsis bestiárum genéribus tráditi, sed ab illis divína virtúte nil læsi, post, áddita feritáte ignis ac ferri, martyrium consummárunt. Eórum vero gloriósam multitúdinem ad victóriam incitábant Epíscopi Tyránnio, Silvánus, Péleus et Nilus, ac Presbyter Zenóbius, qui, felíci agóne, una cum illis, martyrii palmam adépti sunt.</str><str>Constantinópoli sancti Eleuthérii, Epíscopi et Mártyris.</str><str>In Pérside natális sancti Sadoth Epíscopi, et aliórum centum vigínti octo; qui, sub Rege Persárum Sápore, cum Solem adoráre renuíssent, crudéli nece præcláras sibi corónas comparárunt.</str><str>In Cypro sanctórum Mártyrum Potámii et Nemésii.</str><str>Cátanæ, in Sicília, sancti Leónis Epíscopi, qui virtútibus atque miráculis coruscávit.</str><str>Eódem die sancti Euchérii, Aurelianénsis Epíscopi, qui eo magis miráculis cláruit, pro plúribus invidórum calúmniis fuit oppréssus.</str><str>Tornáci, in Gálliis, sancti Eleuthérii, Epíscopi et Confessóris.</str></list><list><str>Scythópoli, in Palæstína, sancti Severiáni, Epíscopi et Mártyris, qui, Eutychiánis acérrime se oppónens, gládio perémptus est.</str><str>In Sicília natális sanctórum Mártyrum septuagínta novem, qui sub Diocletiáno, per divérsa torménta, confessiónis suæ corónam percípere meruérunt.</str><str>Adruméti, in Africa, sanctórum Mártyrum Véruli, Secundíni, Sirícii, Felícis, Sérvuli, Saturníni, Fortunáti et aliórum séxdecim, qui in persecutióne Wandálica, ob cathólicæ fídei confessiónem, martyrio coronáti sunt.</str><str>Damásci sancti Petri Maviméni, qui, cum díceret Arábibus quibúsdam, ad se ægrótum veniéntibus: « Omnis qui fidem Christiánam cathólicam non ampléctitur, damnátus est, sicut et Máhumet, pseudoprophéta vester », ab illis est necatus.</str><str>Metis, in Gállia, sancti Felícis Epíscopi.</str><str>Bríxiæ sancti Patérii Epíscopi.</str></list><list><str>Cáthedra sancti Petri Apóstoli, qua primum Romæ sedit.</str><str>Favéntiæ, in Æmília, natális sancti Petri Damiáni, Cardinális atque Epíscopi Ostiénsis et Confessóris, ex Ordine Camaldulénsi, doctrína et sanctitáte célebris, quem Leo Papa Duodécimus Doctórem universális Ecclésiæ declarávit. Ipsíus autem festum sequénti die celebrátur.</str><str>Salamínæ, in Cypro, sancti Aristiónis, qui (ut mox memorándus Pápias testátur) fuit unus de septuagínta duóbus Christi discípulis.</str><str>Hierápoli, in Phrygia, beáti Pápiæ, ejúsdem civitátis Epíscopi, qui sancti Joánnis Senióris audítor, Polycárpi autem sodális fuit.</str><str>In Arábia commemorátio plurimórum sanctórum Mártyrum, qui, sub Galério Maximiáno Imperatóre, sævíssime cæsi sunt.</str><str>Alexandríæ sancti Abílii Epíscopi, qui, secúndus post beátum Marcum, factus ejúsdem civitátis Epíscopus, sacerdótium virtúte conspícuus ministrávit.</str><str>Viénnæ, in Gállia, sancti Paschásii Epíscopi, eruditióne et morum sanctitáte præclári.</str><str>Ravénnæ sancti Maximiáni, Epíscopi et Confessóris.</str><str>Cortónæ, in Túscia, sanctæ Margarítæ, ex tértio Ordine sancti Francísci; quæ admirábili pæniténtia et ubérrimis lácrimis máculas anteáctæ vitæ indesinénter abstérsit. Ipsíus corpus, mirabíliter incorrúptum, suávem spirans odórem et crebris miráculis clarum, ibídem magno cum honóre cólitur.</str></list><list><str>Sancti Petri Damiáni, ex Ordine Camaldulénsi, Cardinális et Epíscopi Ostiénsis, Confessóris et Ecclésiæ Doctóris, qui evolávit in cælum prídie hujus diéi.</str><str>Smyrnæ natális sancti Polycárpi, qui, beáti Joánnis Apóstoli discípulus, et ab eo ejúsdem civitátis Epíscopus ordinátus, totíus Asiæ Princeps fuit. Póstea, sub Marco Antoníno et Lúcio Aurélio Cómmodo, sedénte Procónsule et univérso pópulo in theátro advérsus eum personánte, igni tráditus est; et, cum ab igne mínime læderétur, martyrii corónam, gládio confóssus, accépit. Cum illo étiam álii duódecim, qui ex Philadelphía vénerant, in eádem Smyrnénsi urbe, martyrio consummáti sunt. Ipsíus tamen Polycárpi festum séptimo Kaléndas Februárii celebrátur.</str><str>Apud Sírmium beáti Siréni, Mónachi et Mártyris, qui, jubénte Maximiáno Imperatóre, reténtus est, et, cum se Christiánum esse confiterétur, cápite obtruncátus.</str><str>Ibídem natális sanctórum septuagínta duórum Mártyrum, qui, martyrii certámen in præfáta urbe consummántes, mansúra percepérunt regna.</str><str>In civitáte Asturicénsi, in Hispánia, sanctæ Marthæ, Vírginis et Mártyris, quæ, sub Décio Imperatóre et Patérno Procónsule, dire ob Christi fidem est cruciáta et gládio tandem occísa.</str><str>Constantinópoli sancti Lázari Mónachi, qui, cum sacras Imágines píngeret, idcírco, Imperatóris Iconoclástæ Theóphili jussu, diris suppliciis excruciátur, et ei manus candénti ferro combúritur; sed, Dei virtúte sanátus, abrásas Imágines sanctas pingéndo restítuit, ac demum in pace quiévit.</str><str>Bríxiæ sancti Felícis Epíscopi.</str><str>Romæ sancti Polycárpi Presbyteri, qui, cum beáto Sebastiáno, plúrimos ad Christi fidem convértit, atque ad martyrii glóriam exhortándo perdúxit.</str><str>Híspali, in Hispánia, sancti Floréntii Confessóris.</str><str>Tudérti, in Umbria, sanctæ Románæ Vírginis, quæ, a sancto Silvéstro Papa baptizáta, in antris et spelúncis cæléstem vitam duxit, et miraculórum glória cláruit.</str><str>In Anglia sanctæ Milbúrgis Vírginis, fíliæ Regis Merciórum.</str></list><list><str>In Judǽa natális sancti Matthíæ Apóstoli, qui, post Ascensiónem Dómini ab Apóstolis in Judæ proditóris locum sorte eléctus, pro Evangélii prædicatióne martyrium passus est.</str><str>Romæ sanctæ Primitívæ Mártyris.</str><str>Rotómagi pássio sancti Prætextáti, Epíscopi et Mártyris.</str><str>Cæsaréæ, in Cappadócia, sancti Sérgii Mártyris, cujus gesta præclára habéntur.</str><str>In Africa sanctórum Mártyrum Montáni, Lúcii, Juliáni, Victórici, Flaviáni et Sociórum, qui discípuli fuérunt sancti Cypriáni, et, sub Valeriáno Imperatóre, martyrium consummárunt.</str><str>Tréviris sancti Modésti, Epíscopi et Confessóris.</str><str>Apud Stylum, in Calábria, sancti Joánnis, cognoménto Therísti, monásticæ vitæ laude, et sanctitáte insígnis.</str><str>In Anglia sancti Edilbérti, Regis Cantiórum, quem sanctus Augustínus, Anglórum Epíscopus, ad Christi fidem convértit.</str><str>Hierosólymis prima Invéntio cápitis sancti Joánnis Baptístæ, Præcursóris Domini.</str></list><list><str>In Ægypto natális sanctórum Mártyrum Victoríni, Victóris, Nicéphori, Claudiáni, Dióscori, Serapiónis et Pápiæ, sub Numeriáno Imperatóre. Horum duo primi, pro confessióne fídei, exquisíta suppliciórum génera constánter passi, cápite plectúntur; Nicéphorus, post cratículas candéntes ignésque superátos, minutátim concísus est; Claudiánus et Dióscorus flammis incénsi; Serápion vero et Pápias gládio cæsi sunt.</str><str>In Africa sanctórum Mártyrum Donáti, Justi, Herénæ et Sociórum.</str><str>Constantinópoli sancti Tharásii Epíscopi, eruditióne et pietáte insígnis; ad quem exstat Hadriáni Papæ Primi epístola pro defensióne sanctárum Imáginum.</str><str>Naziánzi, in Cappadócia, sancti Cæsárii, qui beátæ Nonnæ fílius ac beatórum Gregórii Theólogi et Gorgóniæ fuit frater, et quem idem Gregórius inter ágmina beatórum se vidísse testátur.</str><str>In monastério Heidenhémii, diœcésis Eistetténsis, in Germánia, sanctæ Walbúrgæ Vírginis, quæ fuit fília sancti Richárdi, Anglórum Regis, et soror sancti Willebáldi, Eistetténsis Epíscopi.</str></list><list><str>Perge, in Pamphylia, natális beáti Néstoris Epíscopi, qui, in persecutióne Décii, cum diu noctúque oratióni insísteret póstulans ut grex Christi custodirétur, comprehénsus est, ac, nomen Dómini mira liberáte et alacritáte conféssus, Præsidis Polliónis jussu equúleo sævíssime est cruciátus; ac demum, cum se Christo semper adhæsúrum constánter profiterétur, crucis suspéndio victor in cælum migrávit.</str><str>Ibídem pássio sanctórum Pápiæ, Diodóri, Conónis et Claudiáni, qui sanctum Néstorem martyrio præcessérunt.</str><str>Item sanctórum Mártyrum Fortunáti, Felícis et aliórum vigínti septem.</str><str>Alexandríæ sancti Alexándri Epíscopi, gloriósi senis, qui, post beátum Petrum, ejúsdem civitátis Epíscopum, zelo fídei succénsus, Aríum, Presbyterum suum, hærética impietáte depravátum et divina veritáte convíctum, de Ecclésia ejécit; ac póstea inter trecéntos decem et octo Patres, in Nicǽno Concílio eúndem damnávit.</str><str>Bonóniæ sancti Faustiniáni Epíscopi, qui eam Ecclésiam, Diocletiáni persecutióne vexátam, verbo prædicatiónis firmávit et auxit.</str><str>Gazæ, in Palæstína, sancti Porphyrii Epíscopi, qui, témpore Arcádii Imperatóris, Marnam idólum ejúsque templum evértit, ac, multa passus, quiévit in Dómino.</str><str>Floréntiæ sancti Andréæ, Epíscopi et Confessóris.</str><str>In território Archiacénsi, in Gállia, sancti Victóris Confessóris, cujus laudes sanctus Bernárdus conscrípsit.</str></list><list><str>Insulæ, in Aprútio, sancti Gabriélis a Vírgine Perdolénte, Clérici Congregatiónis a Cruce et Passióne Dómini nuncupátæ, et Confessóris; qui, magnis intra breve vitæ spátium méritis et post mortem miráculis clarus, a Benedícto Papa Décimo quinto in Sanctórum cánonem relátus est.</str><str>Romæ natális sanctórum Mártyrum Alexándri, Abúndii, Antígoni et Fortunáti.</str><str>Alexandríæ pássio sancti Juliáni Mártyris, qui, cum ita pódagra constríctus esset, ut neque incédere neque stare posset, una cum duóbus fámulis, qui eum in sella gestábant, Júdici offértur; quorum alter fidem negávit, alter, nómine Eunus, cum dómino suo perdurávit in confessióne Christi. Ipse porro Juliánus et Eunus, camélis impósiti, per totam urbem circumdúci jubéntur, et flagris laniári, ac tandem, incénso rogo, hinc inde spectánte pópulo, combúri.</str><str>Ibídem sancti Besæ mílitis, qui, cum insultántes in prædíctos Mártyres cohibéret, delátus est ad Júdicem, et, pro fide constánter agens, cápite truncátus.</str><str>Híspali, in Hispánia, natális sancti Leándri, ejúsdem civitátis Epíscopi, qui, sanctórum Isidóri Epíscopi ac Florentínæ Vírginis frater, sua prædicatióne et indústria gentem Visigothórum, adjuvánte Reccarédo, eórum Rege, ab Ariána impietáte ad cathólicam fidem convértit.</str><str>Constantinópoli sanctórum Confessórum Basilíi et Procópii, qui, témpore Leónis Imperatóris, pro cultu sanctárum Imáginum strénue decertárunt.</str><str>Lugdúni, in Gállia, sancti Baldoméri Subdiáconi, viri Deo devóti, cujus sepúlcrum crebris miráculis illustrátur.</str></list><list><str>Romæ natális sanctórum Mártyrum Macárii, Rufíni, Justi et Theóphili.</str><str>Alexandríæ pássio sanctórum Cæreális, Púpuli, Caji et Serapiónis.</str><str>Ibídem commemorátio sanctórum Presbyterórum, Diaconórum et aliórum plurimórum; qui, témpore Valeriáni Imperatóris, cum pestis sævíssima grassarétur, morbo laborántibus ministrántes, libentíssime mortem oppetiére, et quos velut Mártyres religiósa piórum fides venerári consuévit.</str><str>Romæ sancti Hílari, Papæ et Confessóris.</str><str>In território Lugdunénsi, locis Jurénsibus, deposítio sancti Románi Abbátis, qui primum illic eremíticam vitam duxit, et, multis virtútibus ac miráculis clarus, plurimórum póstea Pater éxstitit Monachórum.</str><str>Papíæ Translátio córporis sancti Augustíni Epíscopi, Confessóris et Ecclésiæ Doctóris, ex Sardínia ínsula, ópera Luitprándi, Regis Longobardórum.</str></list></list><list><list><str>Romæ sanctórum Mártyrum ducentórum sexagínta, quos jussit primo Cláudius, pro Christi nómine damnátos, extra portam Saláriam arénam fódere, deínde in amphitheátro sagíttis mílitum intérfici.</str><str>Item natális sanctórum Mártyrum Leónis, Donáti, Abundántii, Nicéphori et aliórum novem.</str><str>Massíliæ, in Gállia, sanctórum Mártyrum Hermétis et Hadriáni.</str><str>Heliópoli, apud Líbanum, sanctæ Eudóciæ Mártyris, quæ, in persecutióne Trajáni, a Theódoto Epíscopo baptizáta et ad certámen muníta, ibídem, Vincéntii Præsidis jussu percússa gládio, martyrii corónam accépit.</str><str>Eódem die sanctæ Antonínæ Mártyris, quæ in persecutióne Diocletiáni, cum Gentílium deos irrisísset, ídeo, post vários cruciátus, in vase quodam inclúsa, in palúdem urbis Ceæ demérsa est.</str><str>Romæ natális sancti Felícis Papæ Tértii, qui sancti Gregórii Magni átavus fuit; qui étiam (ut ipse Gregórius refert), sanctæ Tharsíllæ nepti appárens, illam ad cæléstia regna vocávit.</str><str>Apud civitátem Werdam sancti Suitbérti Epíscopi, qui, témpore sancti Sérgii Papæ Primi, apud Frísones, Bátavos et álios Germániæ pópulos Evangélium prædicávit.</str><str>Andégavi, in Gállia, sancti Albíni, Epíscopi et Confessóris, viri præclaríssimæ virtútis et sanctitátis.</str><str>Apud Cenómanos, in Gállia, sancti Siviárdi Abbátis.</str><str>Perúsiæ Translátio sancti Herculáni, Epíscopi et Mártyris, qui jussu Tótilæ, Gothórum Regis, decollátus est. Ipsíus autem corpus ita cápiti unítum atque sanum, quadragésimo post abscissiónem die (ut scribit sanctus Gregórius Papa), repértum est, ac si nulla ferri incísio illud tetigísset.</str></list><list><str>Romæ, via Latína, sanctórum Mártyrum Jovíni et Basiléi, qui passi sunt sub Valeriáno et Galliéno Imperatóribus.</str><str>Item Romæ plurimórum sanctórum Mártyrum, qui sub Alexándro Imperatóre et Ulpiáno Præfécto, diu cruciáti, ad extrémum capitáli senténtia damnáti sunt.</str><str>Cæsaréæ, in Cappadócia, sanctórum Mártyrum Lúcii Epíscopi, Absalónis et Lórgii.</str><str>In Portu Románo sanctórum Mártyrum Pauli, Heráclíi, Secundíllæ et Januáriæ.</str><str>In Campánia commemorátio sanctórum octogínta Mártyrum, qui, cum nollent carnes immolátas comédere nec caput capræ adoráre, a Longobárdis sævíssime cæsi sunt.</str><str>Lichféldiæ, in Anglia, sancti Ceáddæ, Epíscopi Merciórum et Lindisfarnórum, cujus præcláras virtútes sanctus Beda Venerábilis commémorat.</str></list><list><str>Cæsaréæ, in Palæstína, sanctórum Mártyrum Maríni mílitis, et Astérii Senatóris, in persecutióne Valeriáni. Horum prior, cum accusátus esset a commilitiónibus ut Christiánus, et, interrogátus a Júdice, se Christiánum esse voce claríssima testarétur, martyrii corónam abscissióne cápitis accépit; cumque Astérius corpus Mártyris, cápite truncátum, subjéctis húmeris et substráta veste, qua induebátur, excíperet, honórem quem Martyrii détulit, contínuo et ipse Martyr accépit.</str><str>Calagúrri, in Hispánia, natális sanctórum Mártyrum Hemitérii et Cheledónii fratrum, qui, cum apud Legiónem, Gallǽciæ urbem, in castris militárent, ambo, exsurgénte persecutiónis procélla, pro confessióne nóminis Christi, Calagúrrim usque profécti, ibi, plúribus torméntis afflícti, martyrio coronáti sunt.</str><str>Eódem die pássio sanctórum Felícis, Lucióli, Fortunáti, Márciæ et Sociórum.</str><str>Item sanctórum mílitum Cleoníci, Eutrópii et Basilísci, qui, in persecutióne Maximiáni, sub Asclepíade Præside, crucis supplício felíciter triumphárunt.</str><str>Bríxiæ sancti Titiáni, Epíscopi et Confessóris.</str><str>Bambérgæ sanctæ Cunegúndis Augústæ, quæ, sancto Henríco Primo, Romanórum Imperatóri, nupta, perpétuam virginitátem, ipso annuénte, servávit; ac, bonórum óperum méritis cumuláta, sancto fine quiévit, et post óbitum miráculis cláruit.</str></list><list><str>Vilnæ, in Lithuánia, beáti Casimíri Confessóris, e Casimíro Rege progéniti; quem Leo Décimus, Románus Póntifex, in Sanctórum númerum rétulit.</str><str>Romæ, via Appia, natális sancti Lúcii Primi, Papæ et Mártyris; qui, primo in persecutióne Valeriáni ob Christi fidem exsílio relegátus, et póstmodum divíno nutu ad Ecclésiam suam redíre permíssus, tandem, cum plúrimum advérsus Novatiános laborásset, cápitis obtruncatióne martyrium complévit. Eum vero sanctus Cypriánus summis láudibus celebrávit.</str><str>Nicomedíæ sancti Hadriáni Mártyris, cum áliis vigínti tribus, qui omnes, sub Diocletiáno Imperatóre, martyrium crurifrágio consummárunt. Eórum relíquiæ, a Christiánis Byzántium delátæ, reverénti honóre sepúltæ fuérunt; inde póstea sancti Hadriáni corpus Romam translátum fuit sexto Idus Septémbris, quo die festívitas ejus potíssimum celebrátur.</str><str>Romæ, via Appia, sanctórum Mártyrum nongentórum, qui pósiti sunt in cœmetério ad sanctam Cæcíliam.</str><str>Apud Chersonésum pássio sanctórum Episcopórum Basilíi, Eugénii, Agathodóri, Elpídii, Æthérii, Capitónis, Ephræm, Néstoris et Arcádii.</str><str>Eódem die sancti Caji Palatíni, in mare demérsi, et aliórum vigínti septem.</str><str>Item pássio sanctórum Archelái, Cyrílli et Phótii.</str></list><list><str>Antiochíæ natális sancti Phocæ Mártyris, qui, post multas, quas pro nómine Redemptoris passus est, injúrias, quáliter de antíquo illo serpénte triumpháverit, hódie quoque pópulis eo miráculo declarátur, quod, si quíspiam a serpénte morsus fúerit, hic, ut jánuam Basílicæ Mártyris credens attígerit, conféstim, evacuáta venéni virtúte, sanátur.</str><str>Cæsaréæ, in Palæstína, sancti Hadriáni Mártyris, qui in persecutióne Diocletiáni Imperatóris, jussu Firmiliáni Præsidis, prius ob Christi fidem leóni objéctus, deínde gládio jugulátus, martyrii corónam accépit.</str><str>Eódem die pássio sanctórum Eusébii Palatini, et aliórum novem Mártyrum.</str><str>Cæsearéæ, in Palæstína, sancti Theóphili Epíscopi, qui sub Sevéro Príncipe, sapiéntia et vitæ integritáte conspícuus, emícuit.</str><str>Ad ripam Jordánis, item in Palæstína, sancti Gerásimi, Anachorétæ et Abbátis; qui témpore Zenónis Imperatóris flóruit.</str><str>Neápoli, in Campánia, deposítio sancti Joánnis-Joséphi a Cruce, Sacerdótis ex Ordine Minórum et Confessóris, qui, sanctórum Ordini Seráphico insígne decus áddidit, atque a Gregório Papa Décimo sexto in Sanctórum cánonem est relátus.</str></list><list><str>Sanctárum Perpétuæ et Felicitátis Mártyrum, quæ sequénti die gloriósam martyrii corónam a Dómino recepérunt.</str><str>Dertónæ sancti Marciáni, Epíscopi et Mártyris, qui sub Trajáno, pro Christi glória occísus, coronátur.</str><str>Nicomedíæ natális sanctórum Mártyrum Victóris et Victoríni, qui, per triénnium, cum Claudiáno et uxóre ejus Bassa, torméntis multis afflícti et retrúsi in cárcerem, ibídem vitæ suæ cursum implevérunt.</str><str>In Cypro sancti Conónis Mártyris, qui sub Décio Imperatóre, clavis confíxus pedes et ante currum jussus cúrrere, in génua procúbuit, atque in oratióne réddidit spíritum.</str><str>In Syria pássio sanctórum quadragínta duórum Mártyrum, qui, in Amório comprehénsi et illuc perdúcti, ibi, egrégio perácto certámine, victóres palmam martyrii percepérunt.</str><str>Constantinópoli sancti Evágrii, qui, témpore Valéntis a Cathólicis eléctus Epíscopus, et ab eódem Imperatóre in exsílium missus, Conféssor migrávit ad Dóminum.</str><str>Bonóniæ sancti Basilíi Epíscopi, qui, a sancto Silvéstro Papa ordinátus, verbo et exémplo créditam sibi Ecclésiam sanctíssime gubernávit.</str><str>Barcinóne, in Hispánia, beáti Ollegárii, primum Canónici, et póstea Epíscopi Barcinonénsis, et Archiepíscopi Tarraconénsis.</str><str>Vitérbii beátæ Rosæ Vírginis, ex tértio Ordine sancti Francísci.</str><str>Apud Gandávum, in Flándria, sanctæ Colétæ Vírginis, quæ, primum tértii Ordinis Franciscális régulam proféssa, deínde, divíno Spíritu affláta, quamplúra Moniálium secúndi ejúsdem Ordinis monastéria primævæ restítuit disciplínæ; atque, divínis exornáta virtútibus et innúmeris clara miráculis, a Pio Séptimo, Pontífice Máximo, in albo Sanctórum adscrípta est.</str></list><list><str>In monastério Fossæ Novæ, prope Tarracínam, in Campánia, sancti Thomæ Aquinátis, Confessóris et Ecclésiæ Doctóris, ex Ordine Prædicatórum, nobilitáte géneris, vitæ sanctitáte et Theologíæ sciéntia illustríssimi; quem Leo Papa Décimus tértius cæléstem Scholárum ómnium catholicárum Patrónum declarávit.</str><str>Carthágine natális sanctárum Perpétuæ et Felicitátis Mártyrum; e quibus Felícitas, cum esset prægnans (ut sanctus Augustínus ait), juxta leges exspectáta ut páreret, dum parturiébat, dolébat, objécta feris gaudébat. Passi quoque sunt cum eis Sátyrus, Saturnínus, Revocátus et Secúndulus; quorum últimus quiévit in cárcere, réliqui omnes a váriis béstiis sunt vexáti, ac demum gladiórum íctibus confécti, sub Sevéro Príncipe, Sanctárum vero Perpétuæ et Felicitátis festum prídie hujus diéi recólitur.</str><str>Cæsaréæ, in Palæstína, pássio sancti Eubúli, qui fuit sócius sancti Hadriáni, atque, bíduo post illum, laniátus a leónibus et gládio trucidátus, martyrii corónam, últimus ómnium in ea civitáte, accépit.</str><str>Nicomedíæ sancti Theóphili Epíscopi, qui, ob cultum sanctárum Imáginum in exsílium pulsus, illic defúnctus est.</str><str>Pelúsii, in Ægypto, sancti Pauli Epíscopi, qui, eándem ob causam, exsul occúbuit.</str><str>Bríxiæ sancti Gaudiósi, Epíscopi et Confessóris.</str><str>In Thebáide sancti Pauli, cognoménto Símplicis.</str><str>Floréntiæ, in Etrúria, sanctæ Terésiæ Margarítæ Redi, Vírginis, Ordinis Carmelitárum Excalceatárum, vitæ puritáte ac simplicitáte admirábilis, quam Pius Papa Undécimus sanctárum Vírginum albo adscrípsit.</str></list><list><str>Granátæ, in Hispánia, sancti Joánnis de Deo Confessóris, qui Ordinis Fratrum Hospitalitátis infirmórum fuit Institútor, ac misericórdia in páuperes et sui despéctu éxstitit insígnis; quem Leo Décimus tértius, Póntifex Máximus, cæléstem ómnium hospitálium et infirmórum Patrónum renuntiávit.</str><str>Nicomedíæ sancti Quinctílis, Epíscopi et Mártyris.</str><str>In Africa sanctórum Mártyrum Cyrílli Epíscopi, Rogáti, Felícis, item Rogáti, Beátæ, Heréniæ, Felicitátis, Urbáni, Silváni et Mamílli.</str><str>Apud Antínoum, Ægypti urbem, natális sanctórum Mártyrum Apollóni Diáconi, et Philémonis; qui, tenti et ad Júdicem addúcti, et, cum sacrificáre idólis constánter renuíssent, ambo, perforátis calcáneis, per civitátem horribíliter tracti, ac novíssime, gládio cæsi, martyrium complevérunt.</str><str>Ibídem pássio sanctórum Ariáni Præsidis, Theótici et aliórum trium; quos Judex submérsos in mare necávit, sed delphinórum obséquio córpora eórum ad littus deláta sunt.</str><str>Carthágine sancti Póntii, qui fuit Diáconus beáti Cypriáni Epíscopi, et, usque ad diem mortis illíus sústinens cum ipso exsílium, vitæ et passiónis ejus egrégium volúmen relíquit, atque, in suis passiónibus Dóminum semper gloríficans, corónam vitæ proméruit.</str><str>Toléti, in Hispánia, deposítio beáti Juliáni, Epíscopi et Confessóris, sanctitáte et doctrína celebérrimi.</str><str>In Anglia sancti Felícis Epíscopi, qui orientáles Anglos ad fidem convértit.</str></list><list><str>Romæ sanctæ Francíscæ Víduæ, nobilitáte géneris, vitæ sanctitáte et miraculórum dono célebris.</str><str>Apud Sebásten, in Arménia, natális sanctórum Quadragínta mílitum Cappadócum, qui, témpore Licínii Imperatóris, sub Præside Agricoláo, post víncula et cárceres tetérrimos, post cæsas lapídibus fácies, nudi sub dio, frigidíssimo híemis témpore, supra stagnum rigens pernoctáre jussi sunt, ubi gelu constrícta eórum córpora disrumpebántur, ac demum crurifrágio martyrium consummárunt. Erant autem inter eos nobilióres Cyrion et Cándidus; eorúmque ómnium præcláras glórias sanctus Basilíus aliíque Patres scriptis suis celebrárunt. Ipsórum porro Mártyrum festívitas sequénti die recólitur.</str><str>Nyssæ deposítio sancti Gregórii Epíscopi, qui sanctórum Basilíi et Emméliæ fílius, et sanctórum item Basilíi Magni ac Petri Sebasténsis Episcopórum et Macrínæ Vírginis frater éxstitit; atque, vita et eruditióne claríssimus, ob fídei cathólicæ defensiónem, sub Ariáno Imperatóre Valénte, civitáte sua pulsus est.</str><str>Barcinóne, in Hispánia, sancti Paciáni Epíscopi, tam vita quam sermóne conspícui; qui, témpore Theodósii Príncipis, in última senectúte finem vitæ sortítus est.</str><str>Bonóniæ sanctæ Catharínæ Vírginis, e secúndo Ordine sancti Francísci, quæ vitæ sanctitáte fuit illústris. Ipsíus autem corpus magno cum honóre ibídem cólitur.</str></list><list><str>Sanctórum Quadragínta Mártyrum, quorum natális prídie hujus diéi recensétur.</str><str>Apaméæ, in Phrygia, natális sanctórum Mártyrum Caji et Alexándri, qui (ut scribit Apollináris, Hierapolitánus Epíscopus, in libro advérsus Cataphrygas hæréticos), in persecutióne Marci Antoníni et Lúcii Veri, glorióso martyrio coronáti sunt.</str><str>In Pérside pássio sanctórum quadragínta duórum Mártyrum.</str><str>Corínthi sanctórum Mártyrum Codráti, Dionysii, Cypriáni, Anécti, Pauli et Crescéntis, qui, in persecutióne Décii et Valeriáni, sub Jásone Prǽside, gládio cæsi sunt.</str><str>In Africa sancti Victóris Mártyris, in cujus solemnitáte sanctus Augustínus ad pópulum de ipso tractátum hábuit.</str><str>Romæ sancti Simplícii, Papæ et Confessóris.</str><str>Hierosólymis sancti Macárii, Epíscopi et Confessóris; cujus hortátu loca sancta a Constantíno Magno et beáta Hélena, ejus matre, expurgáta sunt et sacris Basílicis illustráta.</str><str>Lutétiæ Parisiórum deposítio sancti Droctovéi Abbátis, qui fuit discípulus beáti Germáni Epíscopi.</str><str>In monastério Bobiénsi sancti Attalæ Abbátis, miráculis clari.</str></list><list><str>Sardis sancti Euthymii Epíscopi, qui, ob cultum sanctárum Imáginum, a Michaéle, Imperatóre Iconoclásta, in exsílium missus est; ac demum, Theóphilo imperánte, búbulis nervis, inhumániter cæsus, martyrium consummávit.</str><str>Córdubæ, in Hispánia, sancti Eulógii, Presbyteri et Mártyris; qui, in persecutióne Saracenórum, ob præcláram et intrépidam Christi confessiónem, verbéribus et álapis cæsus ac decollátus gládio, adjúngi ejúsdem urbis Martyribus méruit, quorum pro fide certámina scribéndo fúerat æmulátus.</str><str>Carthágine sanctórum Mártyrum Heráclíi et Zósimi.</str><str>Alexandríæ pássio sanctórum Cándidi, Piperiónis et aliórum vigínti.</str><str>Laodicéæ, in Syria, sanctórum Mártyrum Tróphimi et Thali, qui in persecutióne Diocletiáni, post multa sǽvaque torménta, corónas glóriæ sunt assecúti.</str><str>Antiochíæ commemorátio plurimórum sanctórum Mártyrum, quorum álii, Maximiáni Imperatóris mandáto, candéntibus cratículis superpósiti, non ad mortem sed a diutúrnum cruciátum assáti, álii áliis sævíssimis affécti supplíciis, ad palmam martyrii pervenérunt.</str><str>Item sanctórum Mártyrum Gorgónii et Firmi.</str><str>Hierosólymis sancti Sophrónii Epíscopi.</str><str>Medioláni sancti Benedícti Epíscopi.</str><str>In fínibus Ambianénsium sancti Firmíni Abbátis.</str><str>Carthágine sancti Constantíni Confessóris.</str><str>Babúci, in Hérnicis, sancti Petri Confessóris, miraculórum glória conspícui.</str></list><list><str>Romæ sancti Gregórii Primi, Papæ, Confessóris et Ecclésiæ Doctóris exímii; qui, ob res præcláræ gestas atque Anglos ad Christi fidem convérsos, Magnus est dictus et Anglórum Apóstolus appellátus.</str><str>Ibídem deposítio sancti Innocéntii Primi, Papæ et Confessóris. Ipsíus autem festum quinto Kaléndas Augústi celebrátur.</str><str>Item Romæ sancti Mamiliáni Mártyris.</str><str>Nicomedíæ sanctórum Egdúni Presbyteri, et aliórum septem; qui singuli diébus suffocáti sunt, ut céteris metus incuterétur.</str><str>Ibídem pássio sancti Petri Mártyris, qui, cum esset cubiculárius Diocletiáni Imperatóris, et libérius de imménsis Mártyrum supplíciis quererétur, proptérea, jubénte eódem, in médium addúcitur, ac primo suspénsus, diutíssime flagris torquétur, deínde acéto ac sale perfúsus, ad últimum in cratícula lento igne assátur, sicque vere Petri éxstitit et fídei heres et nóminis.</str><str>Constantinópoli sancti Theóphanis, qui, ex ditíssimo pauper Mónachus efféctus, ab ímpio Leóne Arméno, pro cultu sacrárum Imáginum, biénnio deténtus est in cárcere, et inde in Samothráciam deportátus, ibídem, ærúmnis conféctus, réddidit spíritum, multísque miráculis cláruit.</str><str>Cápuæ sancti Bernárdi, Epíscopi et Confessóris.</str></list><list><str>Córdubæ in Hispánia, sanctórum Mártyrum Ruderíci Presbyteri, et Salomónis.</str><str>Nicomediæ natális sanctórum Mártyrum Macedónii, Patríciæ uxóris, et Modéstæ fíliæ.</str><str>Nicǽæ, in Bithynia, sanctórum Mártyrum Theusétæ, ejúsque fílii Horris, Theodóræ, Nymphodóræ, Marci et Arábiæ; qui omnes pro Christo igni tráditi sunt.</str><str>Hermópoli, in Ægypto, sancti Sabíni Mártyris, qui multa passus, tandem, projéctus in flumen, martyrium consummávit.</str><str>In Pérside sanctæ Christínæ, Vírginis et Mártyris.</str><str>Apud Camerínum sancti Ansovíni, Epíscopi et Confessóris.</str><str>In Thebáide deposítio sanctæ Euphrásiæ Vírginis.</str><str>Constantinópoli Translátio sancti Nicéphori, Epíscopi ejúsdem urbis et Confessóris; cujus corpus e Proconnéso, Propóntidis ínsula, ubi ipse quarto Nonas Júnii ob sanctárum Imáginum cultum exsul obíerat, Constantinópolim relátum est, atque a sancto illíus civitátis Epíscopo Methódio honorífice in templo sanctórum Apostolórum sepúltum, hac ipsa recurrénte die, in qua olim idem Nicéphorus in exsílium fúerat deportátus.</str></list><list><str>Romæ, in agro Veráno, sancti Leónis, Epíscopi et Mártyris.</str><str>Item Romæ natális sanctórum quadragínta septem Mártyrum, qui baptizáti sunt a beáto Apóstolo Petro, cum tenerétur in custódia Mamertíni cum Coapóstolo suo Paulo, ubi novem menses deténti sunt; qui omnes, sub devotíssima fídei confessióne, Neroniáno gládio consúmpti sunt.</str><str>In Província Valériæ sanctórum duórum Monachórum, quos Longobárdi suspéndio necavérunt in árbore; in qua Mártyres, licet defúncti, ab hóstibus ipsis audíti sunt psállere.</str><str>In ea étiam persecutióne Diáconus Ecclésiæ Marsicánæ, in confessióne fídei, cápite truncátus est.</str><str>In Africa sanctórum Mártyrum Petri et Aphrodísii, qui, in persecutióne Wandálica, martyrii corónam percepérunt.</str><str>Carrhis, in Mesopotámia, sancti Eutychii patrícii, et Sociórum, qui ab Evelid, Arabum Rege, ob fídei confessiónem, interémpti sunt.</str><str>Halberstátti, in Germánia, dormítio beátæ Mathíldis Regínæ, matris Othónis Primi, Romanórum Imperatóris, humilitáte et patiéntia conspícuæ.</str></list><list><str>Cæsaréæ, in Cappadócia, pássio sancti Longíni mílitis, qui Dómini latus láncea perforásse perhibétur.</str><str>Eódem die natális sancti Aristobúli, Apostolórum discípuli, qui, cursu prædicatiónis perácto, martyrium consummávit.</str><str>In Hellespónto sancti Menígni fullónis, qui sub Décio Imperatóre passus est.</str><str>In Ægypto sancti Nicándri Mártyris, qui, cum sanctórum Mártyrum relíquias studióse perquíreret, et ipse méruit éffici Martyr, sub Diocletiáno Imperatóre.</str><str>Córdubæ, in Hispánia, sanctæ Leocrítiæ, Vírginis et Mártyris; quæ ob Christi fidem, in persecutióne Arábica, divérsis cruciátibus afflícta et gládio decolláta est.</str><str>Thessalonícæ sanctæ Matrónæ, quæ, cum esset ancílla cujúsdam Judǽæ, et occúlte Christum cóleret, ac furtívis oratiónibus quotídie Ecclésiam frequentáret, a dómina sua est deprehénsa et multiplíciter afflícta, atque novíssime, robústis fústibus usque ad mortem cæsa, in confessióne Christi, incorrúptum Deo spíritum réddidit.</str><str>Reáte sancti Probi Epíscopi, cui moriénti Juvenális et Eleuthérius Mártyres adfuérunt.</str><str>Vindobónæ, in Austria, sancti Cleméntis-Maríæ Hofbauer, Sacerdótis proféssi Congregatiónis a sanctíssimo Redemptóre nuncupátæ, plúrimis in Dei glória et animárum salúte promovénda ac dilatánda ipsa Congregatióne exantlátis labóribus insígnis; quem, virtútibus et miráculis clarum, Pius Décimus, Póntifex Máximus, in Sanctórum cánonem rétulit.</str><str>Apud Cápuam sancti Speciósi Mónachi, cujus ánimam (ut scribit beátus Gregórius Papa) germánus ejus deférri vidit in cælum.</str><str>Lutétiæ Parisiórum sanctæ Ludovícæ de Marillac, víduæ Le Gras, Societátis Puellárum a Caritáte una cum sancto Vincéntio a Paulo Fundatrícis, egénis sublevándis addictíssimæ, quam Pius Papa Undécimus Sanctárum fastis accénsuit.</str></list><list><str>Romæ pássio sancti Cyríaci Diáconi, qui, post longam cárceris maceratiónem, liquáta pice perfúsus et in catásta exténsus, attráctus étiam nervis et fústibus cæsus, ad últimum, cum Largo et Smarágdo et áliis vigínti, jubénte Maximiáno, cápite truncátus est. Sanctórum vero Cyríaci, Largi et Smarágdi festívitas sexto Idus Augústi recólitur, quo die a beáto Marcéllo Papa córpora eorúndem vigínti trium Mártyrum leváta sunt ac venerabíliter tumuláta.</str><str>Aquiléjæ natális beáti Hilárii Epíscopi, et Tatiáni Diáconi, qui, sub Numeriáno Imperatóre et Berónio Præside, post equúleum atque ália torménta, una cum Felíce, Largo et Dionysio, martyrium terminárunt.</str><str>In Lycaónia sancti Papæ Mártyris, qui, ob Christi fidem, verbéribus cæsus, úngulis férreis lacerátus, clavátis cálceis incédere jussus est; deínde árbori alligátus, eándem árborem, migrans ad Dóminum, ex stérili réddidit fructuósam.</str><str>Anazárbi, in Cilícia, sancti Juliáni Mártyris, qui, sub Marciáno Præside, diutíssime cruciátus, demum, in sacco una cum serpéntibus inclúsus, in mare demérsus est.</str><str>In dicióne Canadénsi sanctórum Mártyrum Joánnis de Brébeuf, Gabriélis Lalemant, Antónii Daniel, Cároli Garnier et Natális Chabanel, Presbyterórum Societátis Jesu, qui in Hurónica Missióne, hac aliísque diébus, post multos labóres et sævíssimos cruciátus, mortem pro Christo fórtiter obiérunt.</str><str>Ravénnæ sancti Agapíti, Epíscopi et Confessóris.</str><str>Colóniæ Agrippínæ sancti Heribérti Epíscopi, sanctitáte célebris.</str><str>Arvérnis, in Gállia, deposítio sancti Patrícii Epíscopi.</str><str>In Syria sancti Abrahæ Eremítæ, cujus res gestas beátus Ephræm Diáconus conscrípsit.</str></list><list><str>Apud civitátem Dunum, in Hibérnia, natális sancti Patrícii, Epíscopi et Confessóris, qui primus in ea ínsula Christum evangelizávit, et máximis miráculis et virtútibus cláruit.</str><str>Hierosólymis sancti Joseph ab Arimathǽa, qui nóbilis Decúrio et discípulus Dómini éxstitit; atque ipsíus Dómini corpus, de cruce depósitum, in monuménto suo novo sepelívit.</str><str>Romæ sanctórum Alexándri et Theodóri Mártyrum.</str><str>Alexandríæ commemorátio plurimórum sanctórum Mártyrum, qui a Serápidis cultóribus comprehénsi, et, cum adoráre idólum constánter renuíssent, sævíssime cæsi sunt, témpore Theodósii Imperatóris; qui mox rescríptum dedit, ut Serápidis templum destruerétur.</str><str>Constantinópoli sancti Pauli Mártyris, qui, sub Constantíno Coprónymo, cum sanctárum Imáginum cultum Defenderet, igne combústus est.</str><str>Cabillóne, in Gálliis, sancti Agrícolæ Epíscopi.</str><str>Nivigéllæ, in Brabántia, sanctæ Gertrúdis Vírginis, quæ claríssimo génere orta, despíciens mundum et toto vitæ suæ cursu in ómnibus sanctitátis offíciis se exércens, Christum sponsum in cælis habére méruit.</str></list><list><str>Hierosólymis sancti Cyrílli Epíscopi, Confessóris et Ecclésiæ Doctóris; qui, ab Ariánis multas pro fidei causa perpéssus injúrias et ex Ecclésia sua sæpe depúlsus, tandem, sanctitátis glória clarus, in pace quiévit. Ipsíus porro intemerátam fidem prima Constantinopolitána Synodus œcuménica, sancto Dámaso Papæ scribens, præcláro testimónio commendávit.</str><str>Cæsaréæ, in Palæstína, natális beáti Alexándri Epíscopi, qui de Cappadócia, ex própria civitáte, ubi erat Epíscopus, sanctórum locórum desidério Hierosólymam pétiit; atque ibi, cum a Narcísso, ejúsdem urbis Epíscopo, jam sene, illa regerétur Ecclésia, ipsíus gubernácula, divína edóctus revelatióne, suscépit. Póstmodum vero, in persecutióne Décii, cum jam longævæ ætátis veneránda canítie præfúlgeret, ductus est Cæsaréam, et clausus in cárcere, ob confessiónem Christi, martyrium complévit.</str><str>Augústæ sancti Narcíssi Epíscopi, qui primus in Rhǽtia Evangélium prædicávit; deínde in Hispániam profectus est, et, cum Gerúndæ multos ad Christi fidem convertísset, ibídem, in persecutióne Diocletiáni Imperatóris, una cum Felíce Diácono, martyrii palmam accépit.</str><str>Nicomedíæ sanctórum decem míllium Mártyrum, qui, pro Christi confessióne, gládio percússi sunt.</str><str>Ibídem sanctórum Mártyrum Tróphimi et Eucárpii.</str><str>In Británnia sancti Eduárdi Regis, qui, dolis novércæ necátus, multis miráculis cláruit.</str><str>Lucæ, in Túscia, natális sancti Frigdiáni Epíscopi, virtúte miraculórum illústris.</str><str>Mántuæ sancti Ansélmi, Epíscopi Lucénsis et Confessóris.</str><str>Cárali, in Sardínia, sancti Salvatóris ab Horta Confessóris, ex Ordine Fratrum Minórum, qui virtútibus et singulári miraculórum dono cláruit, et a Pio Papa Undécimo inter sanctos Cǽlites adnumerátus est.</str></list><list><str>In Judæa natális sancti Joseph, Sponsi beatíssimæ Vírginis Maríæ, Confessóris et Ecclésiæ universális Patróni; quem Pius Nonus, Póntifex Máximus, votis et précibus ánnuens totíus cathólici Orbis, universális Ecclésiæ Patrónum declarávit.</str><str>Surrénti sanctórum Mártyrum Quincti, Quinctíllæ, Quartíllæ et Marci, cum áliis novem.</str><str>Nicomedíæ sancti Panchárii Románi, qui, sub Diocletiáno Imperatóre, in hujus grátiam Christum pro diis inánibus ejurávit, sed, matre ac soróre instántibus, ad veram fidem mox redívit, et ob immótam in ea constántiam, nervis cæsus, et cápite truncátus, martyrii corónam accépit.</str><str>Eódem die sanctórum Apollónii et Leóntii Episcopórum.</str><str>Gandávi, in Flándria, sanctórum Landoáldi, Presbyteri Románi, et Amántii Diáconi; qui, a sancto Martíno Papa ad prædicándum Evangélium missi, ambo apostólicum sibi commíssum opus fidéliter implevérunt, ac multis post óbitum sunt illustráti miráculis.</str><str>Apud Pinnénsem civitátem natális beáti Joánnis, magnæ sanctitátis viri; qui de Syria ad Itáliam venit, atque ibi, constrúcto monastério, multórum servórum Dei per quátuor et quadragínta annos Pater éxstitit, et, clarus virtútibus, in pace quiévit.</str></list><list><str>In Judǽa natális sancti Jóachim, patris immaculátæ Vírginis Genitrícis Dei Maríæ, Confessóris. Ipsíus tamen festum agitur décimo séptimo Kaléndas Septémbris.</str><str>In Asia item natális sancti Archíppi, qui beáti Pauli Apóstoli éxstitit commílito, et cujus ipse in Epístola ad Philémonem et ad Colossénses méminit.</str><str>In Syria sanctórum Mártyrum Pauli, Cyrílli, Eugénii et aliórum quátuor.</str><str>Eódem die sanctórum Photínæ Samaritánæ, Joseph et Victóris filiórum, itémque Sebastiáni Ducis, Anatólii, Phótii, Phótidis, Parascéves et Cyríacæ germanárum; qui omnes, Christum conféssi, martyrium sunt assecúti.</str><str>Amísi, in Paphlagónia, sanctárum septem mulíerum, scílicet Alexándræ, Cláudiæ, Euphrásiæ, Matrónæ, Juliánæ, Euphémiæ et Theodósiæ; quæ in fidei confessióne sunt cæsæ, eásque secútæ sunt Derphúta et soror ipsíus.</str><str>Apollóniæ sancti Nicétæ Epíscopi, qui, pro sanctárum Imáginum cultu ejéctus in exsílium, illic réddidit spíritum.</str><str>In monastério Fontanéllæ, in Gállia, sancti Wulfránni, Epíscopi Senonénsis, qui, relícto Episcopátu, ibídem, clarus miráculis, decéssit e vita.</str><str>In Británnia deposítio sancti Cuthbérti, Epíscopi Lindisfarnénsis, qui, a puerítia ad óbitum usque, sanctis opéribus et miraculórum signis effúlsit.</str><str>Senis, in Túscia, Beáti Ambrósii, ex Ordine Prædicatórum, sanctitáte, prædicatióne et miráculis clari.</str></list><list><str>In monte Cassíno natális sancti Benedícti Abbátis, qui in Occidénte fere collápsam Monachórum disciplínam restítuit ac mirífice propagávit; cujus vitam, virtútibus et miráculis gloriósam, beátus Gregórius Papa conscrípsit.</str><str>Cátanæ, in Sicília, sancti Birílli, qui, a beáto Petro ordinátus Epíscopus, ibídem, cum multos Gentílium convertísset ad fidem, in última senectúte quiévit in pace.</str><str>Alexandríæ commemorátio sanctórum Mártyrum, qui, sub Constántio Imperatóre et Præfécto Philágrio, irruéntibus Ariánis et Gentílibus in Ecclésias, in die Parascéves cæsi sunt.</str><str>Eódem die sanctórum Mártyrum Philémonis et Domníni.</str><str>Alexandríæ beáti Serapiónis, Anachorétæ et Epíscopi Thmúeos, magnárum virtútum viri; qui, Arianórum furóre in exsílium actus, Conféssor migrávit ad Dóminum.</str><str>In território Lugdunénsi sancti Lupicíni Abbátis, cujus vita ob sanctitátis et miraculórum glóriam fuit illústris.</str><str>In loco Ranft, prope Sachseln, in Helvétia, sancti Nicolái de Flüe, patris famílias, dein Anachorétæ, arctíssima pæniténtia et mundi contémptu insígnis, ab Helvétiis pater pátriæ appelláti, quem Pius Papa Duodécimus Sanctórum fastis adscrípsit.</str></list><list><str>Narbóne, in Gállia, natális sancti Pauli Epíscopi, Apostolórum discípuli, quem tradunt fuísse Sérgium Paulum Procónsulem. Hic, a beáto Apóstolo Paulo baptizátus, et ab eo, cum in Hispániam pérgeret, apud Narbónem relíctus, ibídem Episcopáli dignitáte donátus est; ibíque, prædicatiónis offício non ségniter expléto, clarus miráculis migrávit in cælum.</str><str>Tarracínæ, in Campánia, sancti Epaphrodíti, Apostolórum discípuli, qui a beáto Petro Apóstolo Epíscopus illíus civitátis ordinátus fuit.</str><str>Ancyræ, in Galátia, sancti Basilíi, Presbyteri et Mártyris, qui sub Juliáno Apóstata, gravíssimis cruciátibus afféctus, ánimam Deo réddidit.</str><str>Carthágine sancti Octaviáni Archidiáconi, et multórum míllium Mártyrum, qui, ob fidem cathólicam, a Wándalis cæsi sunt.</str><str>In Africa sanctórum Mártyrum Saturníni et aliórum novem.</str><str>In Galátia natális sanctárum Mártyrum Callinícæ et Basilíssæ.</str><str>Romæ sancti Zacharíæ Papæ, qui Dei Ecclésiam summa vigilántia gubernávit, et clarus méritis quiévit in pace.</str><str>Carthágine sancti Deográtias, Epíscopi Carthaginénsis, qui plúrimos, a Wándalis captívos ex Urbe ductos, redémit, aliísque sanctis opéribus célebris quiévit in Dómino.</str><str>Auximi, in Picéno, sancti Benvenúti Epíscopi.</str><str>Romæ sanctæ Leæ Víduæ, cujus virtútes et tránsitum ad Deum sanctus Hierónymus scribit.</str></list><list><str>In Africa sanctórum Mártyrum Victoriáni, Procónsulis Cartháginis, et duórum germanórum, Aquisregénsium; item Fruméntii et altérius Fruméntii, mercatórum. Hi omnes, in persecutióne Wandálica (ut scribit Victor, Africánus Epíscopus), sub Ariáno Rege Hunneríco, pro constántia cathólicæ confessiónis, immaníssimis supplíciis cruciáti, egrégie coronáti sunt.</str><str>Item in Africa sancti Fidélis Mártyris.</str><str>Ibídem sancti Felícis et aliórum vigínti Mártyrum.</str><str>Cæsaréæ, in Palæstína, sanctórum Mártyrum Nicónis et aliórum nonagínta novem.</str><str>Item corónæ sanctórum Mártyrum Domítii, Pelágiæ, Aquilæ, Epárchii et Theodósiæ.</str><str>Limæ, in Perúvia, sancti Turíbii Epíscopi, cujus virtúte fides et disciplína ecclesiástica per Amerícam diffúsæ sunt.</str><str>Antiochíæ sancti Theodúli Presbyteri.</str><str>Barcinóne, in Hispánia, sancti Joséphi Oriol Presbyteri, Ecclésiæ sanctæ Maríæ Regum Beneficiárii, omnígena virtúte ac præsértim córporis afflictatióne, paupertátis cultu atque in egénos et infírmos caritáte célebris; quem, in vita et post mortem miráculis gloriósum, Pius Papa Décimus in Sanctórum númerum recénsuit.</str><str>Cæsaréæ sancti Juliáni Confessóris.</str><str>In Campánia sancti Benedícti Mónachi, qui, a Gothis in ardénti clíbano inclúsus, sequénti die invéntus est illæsus.</str></list><list><str>Festum sancti Gabriélis Archángeli, qui ad annuntiándum Incarnatiónis divíni Verbi mystérium a Deo missus est.</str><str>Romæ sancti Epigménii Presbyteri, qui, in persecutióne Diocletiáni, sub Túrpio Júdice, gládio cæsus, martyrium consummávit.</str><str>Ibídem pássio beáti Pigménii Presbyteri, qui, sub Juliáno Apóstata, pro fide Christi, præcipitátus in Tíberim, necátus est.</str><str>Item Romæ sanctórum Mártyrum Marci et Timóthei, qui martyrio coronáti sunt sub Antoníno Imperatóre.</str><str>Cæsaréæ, in Palæstína, natális sanctórum Mártyrum Timolái, Dionysii, Páusidis, Rómuli, Alexándri, altérius Alexándri, Agápii et altérius Dionysii; qui, in persecutióne Diocletiáni, sub Urbáno Præside, secúris ictu percússi, vitæ corónas meruérunt.</str><str>In Mauritánia item natális sanctórum fratrum Rómuli et Secúndi, qui pro Christi fide passi sunt.</str><str>Tridénti pássio sancti Simeónis púeri, a Judǽis sævíssime trucidáti, qui multis póstea miráculis coruscávit.</str><str>Synnadæ, in Phrygia, sancti Agapíti Epíscopi.</str><str>Bríxiæ sancti Latíni Epíscopi.</str><str>In Syria sancti Seléuci Confessóris.</str><str>In Suécia sanctæ Catharínæ Vírginis, quæ fuit fília sanctæ Birgíttæ.</str></list><list><str>Annuntiátio beatíssimæ Vírginis Genitrícis Dei Maríæ.</str><str>Hierosólymis commemorátio sancti Latrónis, qui, in cruce Christum conféssus, ab eo méruit audíre: &amp;quot;Hódie mecum eris in paradíso&amp;quot;.</str><str>Romæ sancti Quiríni Mártyris, qui, sub Cláudio Imperatóre, post facultátum amissiónem, post cárceris squalórem, post multórum vérberum afflictiónem, gládio interféctus est et in Tíberim projéctus; quem Christiáni, cum in ínsula Lycaónia (quæ póstea sancti Bartholomæi dicta est) inveníssent, in cœmetério Pontiáni condidérunt.</str><str>Item Romæ sanctórum ducentórum sexagínta duórum Mártyrum.</str><str>Sírmii pássio sancti Irenǽi, Epíscopi et Mártyris; qui, témpore Maximiáni Imperatóris, sub Præside Probo, primum torméntis acérrimis vexátus, deínde diébus plúrimis cruciátus in cárcere, novíssime, abscísso cápite, consummátus est.</str><str>Nicomedíæ sanctæ Dulæ, cujúsdam mílitis ancíllæ, quæ, ob castitátem servándam occísa, martyrii corónam proméruit.</str><str>Laodicéæ, ad Líbanum, sancti Pelágii Epíscopi, qui, ob fidem cathólicam, témpore Valéntis, exsílium et ália passus est; ac tandem, in sedem suam restitútus, quiévit in Dómino.</str><str>In Antro, ínsula Lígeris flúminis, sancti Hermelándi Abbátis, cujus gloriósa conversátio insígni miraculórum præcónio commendátur.</str><str>Pistórii, in Túscia, sanctórum Confessórum Baróntii et Desidérii.</str><str>Faliscodúni sanctæ Lúciæ Filippíni, Fundatrícis Institúti Magistrárum Piárum ab ejus cognómine nuncupatárum, de Christiána puellárum et mulíerum, præsértim páuperum, eruditióne óptime méritæ, quam Pius Papa Undécimus inter sanctas Vírgines rétulit.</str></list><list><str>Romæ, via Lavicána, sancti Cástuli Mártyris, qui, cum esset zetárius Palátii et hospes Sanctórum, a persecutóribus tértio appénsus, tértio audítus, et, in confessióne Dómini persevérans, missus est in fóveam, ac, dimíssa super eum massa arenária, martyrio coronátus est.</str><str>Item Romæ corónæ sanctórum Mártyrum Petri, Marciáni, Jovíni, Theclæ, Cassiáni et aliórum.</str><str>Pentápoli, in Libya, natális sanctórum Mártyrum Theodóri Epíscopi, Irenǽi Diáconi, Serapiónis et Ammónii Lectórum.</str><str>Sírmii sanctórum Mártyrum Montáni Presbyteri, et Máximæ, qui, ob Christi fidem, in flumen demérsi sunt.</str><str>Item sanctórum Mártyrum Quadráti, Theodósii, Emmanuélis et aliórum quadragínta.</str><str>Alexandríæ sanctórum Mártyrum Eutychii et aliórum; qui, Constántii témpore, sub Ariáno Epíscopo Geórgio, pro fide cathólica gládio cæsi sunt.</str><str>Eódem die sancti Ludgéri, Epíscopi Monasteriénsis, qui Saxónibus Evangélium prædicávit.</str><str>Cæsaraugústæ, in Hispánia, sancti Bráulii, Epíscopi et Confessóris.</str><str>Tréviris sancti Felícis Epíscopi.</str></list><list><str>Sancti Joánnis Damascéni, Presbyteri, Confessóris et Ecclésiæ Doctoris, cujus dies natális ágitur prídie Nonas Maji.</str><str>Drizíparæ, in Pannónia, sancti Alexándri mílitis, qui, sub Maximiáno Imperatóre, post multos pro Christo agónes superátos múltaque mirácula édita, cápitis abscissióne martyrium complévit.</str><str>In Illyrico sanctórum Philéti Senatóris, Lydiæ uxóris, et filiórum Macédonis et Theoprépii, itémque Amphilóchii Ducis, et Crónidæ Commentariénsis; qui, pro Christi confessióne, torméntis plúribus superátis, corónam glóriæ sunt adépti.</str><str>In Pérside sanctórum Mártyrum Zanítæ, Lázari, Marótæ, Narsétis et aliórum quinque, qui sub Rege Persárum Sápore, sævíssime trucidáti, martyrii palmam meruérunt.</str><str>Salisbúrgi, in Nórico, sancti Rupérti, Epíscopi et Confessóris, qui apud Bávaros et Nóricos Evangélium mirífice propagávit.</str><str>In Ægypto sancti Joánnis Eremítæ, magnæ sanctitátis viri, qui, inter cétera virtútum insígnia, étiam prophético spíritu plenus, Theodósio Imperatóri victórias de tyránnis Máximo et Eugénio prædíxit.</str></list><list><str>Sancti Joánnis de Capistráno, Sacerdótis ex Ordine Minórum et Confessóris, cujus memória recólitur décimo Kaléndas Novémbris.</str><str>Cæsaréæ, in Palæstína, natális sanctórum Mártyrum Prisci, Malchi et Alexándri. Hi tres, in persecutióne Valeriáni, cum in suburbáno agéllo supradíctæ urbis habitárent, atque in ea cæléstes martyrii proponeréntur corónæ, ultro Júdicem, divíno fídei calóre succénsi, ádeunt, et cur tantum in sánguinem piórum desævíret, objúrgant; quos ille contínuo, pro Christi nómine, béstiis trádidit devorándos.</str><str>Tarsi, in Cilícia, sanctórum Mártyrum Cástoris et Doróthei.</str><str>In Africa sanctórum Mártyrum Rogáti, Succéssi et aliórum séxdecim.</str><str>Apud Núrsiam sancti Spei Abbátis, miræ patiéntiæ viri, cujus ánima (ut refert sanctus Gregórius Papa), cum ex hac vita migráret, in colúmbæ spécie a cunctis frátribus visa est in cælum ascéndere.</str><str>Cabillóne, in Gálliis, deposítio sancti Gunthrámni, Regis Francórum, qui spiritálibus actiónibus ita se mancipávit, ut, relíctis, sæculi pompis, thesáuros suos lárgiter Ecclésiis et paupéribus erogáret.</str></list><list><str>Heliópoli, apud Líbanum, sancti Cyrílli, Diáconi et Mártyris, cujus jecur, e discísso ventre avúlsum, Gentíles, sub Juliáno Apóstata, feráliter depásti sunt.</str><str>In Pérside sanctórum Monachórum et Mártyrum Jonæ et Barachísii fratrum, sub Rege Persárum Sápore. Ex ipsis Jonas, préssus in cóchlea, confráctis óssibus, médius disséctus est; Barachísius autem, opplétis fáucibus pice ardénti suffocátus.</str><str>Nicomedíæ pássio sanctórum Mártyrum Pastóris, Victoríni et Sociórum.</str><str>In Africa sanctórum Confessórum Armogástis Cómitis, Másculæ archimími, et Satúri, régiæ domus procuratóris; qui, témpore Wandálicæ persecutiónis, sub Rege Ariáno Genséríco, pro confessióne veritátis, multa et grávia perpéssi supplícia atque oppróbria, cursum gloriósi certáminis implevérunt.</str><str>In urbe Asténsi sancti Secúndi Mártyris.</str><str>In monastério Luxoviénsi, in Gállia, deposítio sancti Eustásii Abbátis, qui sancti Columbáni discípulus et ferme sexcentórum Monachórum Pater fuit; ac, vitæ sanctitáte conspícuus, étiam miráculis cláruit.</str></list><list><str>Romæ, via Appia, pássio beáti Quiríni Tribúni, patris sanctæ Balbínæ Vírginis, qui a beáto Alexándro Papa, quem habébat in custódia, cum omni domo sua baptizátus est; atque, sub Hadriáno Imperatóre, cum esset tráditus Aureliáno Júdici, et in fídei confessióne persísteret, invíctus Christi miles, post linguæ abscissiónem, equúlei suspensiónem, manuúmque ac pedum detruncatiónem, martyrii agónem gládio consummávit.</str><str>Thessalonícæ natális sanctórum Mártyrum Domníni, Victóris et Sociórum.</str><str>Constantinópoli commemorátio sanctórum plurimórum Mártyrum cathólicæ communiónis, quos, Constántii témpore, Macedónius hæresiárcha, inaudítis tormentórum genéribus cruciátos, occídit; nam, inter cétera, fidélium mulíerum úbera inter compréssa arcárum labra dissécuit, et candénti ferro combússit.</str><str>In castro Silvanecténsi, in Gállia, deposítio sancti Réguli, Arelaténsis Epíscopi.</str><str>Auréliæ, in Gállia, sancti Pastóris Epíscopi.</str><str>Syracúsis, in Sicília, sancti Zósimi, Epíscopi et Confessóris.</str><str>In monte Sina sancti Joánnis Clímaci Abbátis.</str><str>Aquilériæ, in Hispánia, sancti Petri Regaláti, in urbe Vallisoletána orti, Sacerdótis ex Ordine Minórum et Confessóris, reguláris disciplínæ in Hispániæ cœnóbiis restitutóris; quem Benedíctus Décimus quartus, Póntifex Máximus, Sanctórum fastis adscrípsit.</str><str>Apud Aquínum sancti Clínii Confessóris.</str></list><list><str>Thécuæ, in Palæstína, sancti Amos Prophétæ, qui ab Amasía Sacerdóte frequénter plagis afflíctus est, atque ab hujus fílio Ozía vecte per témpora transfíxus; et póstea, semivívus in pátriam devéctus, ibídem exspirávit, sepultúsque est cum pátribus suis.</str><str>In Pérside sancti Bénjamin Diáconi, qui, cum Dei verbum non desísteret prædicáre, ídeo, sub Isdegérde Rege, arundínibus acútis confíxus únguibus, et spinósa sude per alvum transmíssa, martyrium consummávit.</str><str>In Africa sanctórum Mártyrum Theodúli, Anésii, Felícis, Cornéliæ et Sociórum.</str><str>Romæ sanctæ Balbínæ Vírginis, fíliæ beáti Quiríni Mártyris, quæ, a sancto Alexándro Papa baptizáta, in sancta virginitáte Christum sibi sponsum elégit; et, post devíctum hujus sæculi cursum, sepúlta est via Appia, juxta patrem suum.</str></list></list><list><list><str>Romæ pássio sanctæ Theodóræ, soróris illustríssimi Mártyris Hermétis, quæ, sub Hadriáno Imperatóre, ab Aureliáno Júdice affécta martyrio, sepúlta est juxta fratrem suum, via Salária, non longe ab Urbe.</str><str>Eódem die sancti Venántii, Epíscopi et Mártyris.</str><str>In Ægypto sanctórum Mártyrum Victóris et Stéphani.</str><str>In Arménia sanctórum Mártyrum Quinctiáni et Irenǽi.</str><str>Constantinópoli sancti Macárii Confessóris, qui, sub Leóne Imperatóre, pro assertióne sanctárum Imáginum, in exsílio vitam finívit.</str><str>Ardpatrícii, in Momónia Hibérniæ província, sancti Celsi Epíscopi, qui beátum Malachíam in Episcopátu præcéssit.</str><str>Gratianópoli, in Gállia, sancti Hugónis Epíscopi, qui multis annis in solitúdine vitam exégit, et miraculórum glória clarus migrávit ad Dóminum.</str><str>Apud Ambiánum, in Gállia, sancti Waleríci Abbátis, cujus sepúlcrum crebris miráculis illustrátur.</str></list><list><str>Turónis, in Gállia, sancti Francísci de Paula Confessóris, qui Ordinis Minimórum Institútor éxstitit; atque, virtútibus et miráculis clarus, a Leóne Papa Décimo in Sanctórum númerum est adscríptus.</str><str>Cæsaréæ, in Palæstína, natális sancti Apphiáni Mártyris, qui, ante sanctum Ædésium Mártyrem, fratrem suum, in persecutióne Galérii Maximiáni, cum Prǽsidem Urbánum idólis immolántem arguísset, sæve dilaniátus est, et, pédibus lino in óleum intíncto eóque incénso obvolútis, acerbíssime cruciátus, ac demum in mare demérsus; atque ita, tránsiens per ignem et aquam, edúctus est in refrigérium.</str><str>Ibídem pássio sanctæ Theodósiæ, Vírginis Tyriæ, quæ, in eádem persecutióne, cum sanctos Confessóres ante tribúnal stantes públice salutásset, atque rogásset eos, ut, cum ad Dóminum perveníssent, sui recordaréntur, a milítibus tenta et ad Urbánum Prǽsidem ducta est; eóque jubénte, latéribus et mammis ad interióra usque dilaniátis, in mare tandem projícitur.</str><str>Apud Língonas, in Gállia, sancti Urbáni Epíscopi.</str><str>Apud Comum sancti Abúndii, Epíscopi et Confessóris.</str><str>Cápuæ sancti Victóris Epíscopi, eruditióne et sanctitáte conspícui.</str><str>Lugdúni, in Gállia, sancti Nicétii, ejúsdem urbis Epíscopi, vita et miráculis clari.</str><str>In Palæstína deposítio sanctæ Maríæ Ægyptíacæ, quæ peccátrix appellátur.</str></list><list><str>Romæ natális beáti Xysti Primi, Papæ et Mártyris; qui, tempóribus Hadriáni Imperatóris, summa cum laude rexit Ecclésiam, ac demum, sub Antoníno Pio, ut sibi Christum lucrifáceret, libénter mortem sustínuit temporálem.</str><str>Tauroménii, in Sicília, sancti Pancrátii Epíscopi, qui Christi Evangélium, quod a sancto Petro Apóstolo illuc missus prædicáverat, martyrii sánguine consignávit.</str><str>Tomis, in Scythia, natális sanctórum Mártyrum Evágrii et Benígni.</str><str>Tyri, in Phœnícia, sancti Vulpiáni Mártyris, qui, in persecutióne Maximiáni Galérii, cum áspide et cane insútus cúleo, in mare demérsus fuit.</str><str>Thessalonícæ pássio sanctárum Vírginum Agapis et Chióniæ, Diocletiáno Imperatóre, sub quo et sancta Virgo Iréne, eárum soror, póstmodum passúra erat. Ambæ vero, cum Christum negáre nollent, primum in cárcere macerátæ sunt, póstea in ignem missæ, sed a flammis intáctæ, ibi, oratióne ad Dóminum fusa, ánimas reddidérunt.</str><str>In monastério Medícii, in Bithynia, deposítio sancti Nicétæ Abbátis, qui ob cultum sanctárum Imáginum, sub Leóne Arméno, multa passus est, ac tandem, juxta Constantinópolim, Conféssor quiévit in pace.</str><str>In Anglia sancti Richárdii, Epíscopi Cicestrénsis, sanctitáte et miraculórum glória conspícui.</str><str>Eboríaci, in território Meldénsi, sanctæ Burgundofáræ, étiam Faræ nómine appellátæ, Abbatíssæ et Vírginis.</str></list><list><str>Híspali, in Hispánia, sancti Isidóri Epíscopi, Confessóris et Ecclésiæ Doctóris, sanctitáte et doctrína conspícui; qui zelo cathólicæ fidei et ecclesiásticæ observántia disciplinæ Hispánias illustrávit.</str><str>Medioláni deposítio sancti Ambrósii Epíscopi, Confessóris et Ecclésiæ Doctóris; cujus stúdio, inter cétera doctrínæ et miraculórum insígnia, témpore Ariánæ perfídiæ, tota fere Itália ad cathólicam fidem convérsa est. Ipsíus tamen festívitas séptimo Idus Decémbris potíssimum recólitur, quo die Epíscopus Mediolanénsis ordinátus est.</str><str>Thessalonícæ sanctórum Mártyrum Agathópodis Diáconi, et Theodúli Lectóris, qui, sub Maximiáno Imperatóre et Faustíno Prǽside, ob Christiánæ fidei confessiónem, in mare, alligáto ad collum saxo, demérsi sunt.</str><str>Constantinópoli sancti Platónis Mónachi, qui plúribus annis advérsus hæréticos, sanctárum Imáginum effractóres, invícto ánimo decertávit.</str><str>In Palæstína sancti Zósimi Anachorétæ, qui funus sanctæ Maríæ Ægyptíacæ curávit.</str><str>Panórmi sancti Benedícti a sancto Philadélpho, ob córporis nigrédinem cognoménto Nigri, ex Ordine Minórum, Confessóris; qui, signis et virtútibus clarus, in Dómino quiévit, et a Pio Séptimo, Pontífice Máximo, in Sanctórum númerum relátus est.</str></list><list><str>Venétiæ, in Británnia minóre, sancti Vincéntii, cognoménto Ferrérii, ex Ordine Prædicatórum, Confessóris, qui, potens ópere et sermóne, multa míllia infidélium convértit ad Christum.</str><str>In Africa pássio sanctórum Mártyrum, qui, in persecutióne Regis Ariáni Genseríci, in die Paschæ, in Ecclésia cæsi sunt, quorum Lector, dum in púlpito &amp;quot;Allelúja&amp;quot; cantáret, sagítta in gútture transfíxus est.</str><str>Eódem die sancti Zenónis Mártyris, qui, pice íllitus et in ignem conjéctus, et hasta in médio rogo vulnerátus, martyrio coronátus est.</str><str>In Lesbo ínsula pássio sanctárum quinque vírginum, quæ gládio martyrium consummárunt.</str><str>Thessalonícæ sanctæ Irénes Vírginis, quæ, cum sacros Libros contra Diocletiáni edíctum occultásset, ideo, post tolerántiam cárceris, sagítta percússa est et igne cremáta, jussu Dulcétii Præsidis; sub quo et soróres ejus simul Agape et Chiónia passæ ántea fúerant.</str><str>Palmæ, in ínsula Majórica, sanctæ Catharínæ Thomas, Vírginis, Canoníssæ Reguláris, ex Ordine sancti Augustíni, quam Pius Papa Undécimus in sanctárum Vírginum númerum rétulit.</str></list><list><str>Medioláni pássio sancti Petri, ex Ordine Prædicatórum, Mártyris, qui ab hæréticis, ob fidem cathólicam, interémptus est. Ipsíus tamen festívitas recólitur tértio Kaléndas Maji.</str><str>Velehrádii, in Morávia, natális sancti Methódii, Epíscopi et Confessóris, qui, una cum sancto Cyríllo, item Epíscopo et fratre suo, cujus natális sextodécimo Kaléndas Mártii recensétur, multas Slávicas gentes earúmque Reges ad fidem Christi perdúxit. Horum autem Sanctórum festum Nonis Júlii celebrátur.</str><str>In Macedónia sanctórum Mártyrum Timóthei et Diógenis.</str><str>In Pérside sanctórum centum vigínti Mártyrum.</str><str>Ascalóne, in Palæstína, pássio sanctórum Platónidis et aliórum duórum Mártyrum.</str><str>Carthágine sancti Marcellíni Mártyris, qui, ob cathólicæ fidei defensiónem, ab hæréticis occísus est.</str><str>In Dánia sancti Guliélmi Abbátis, vita et miráculis clari.</str></list><list><str>Rotómagi natális sancti Joánnis Baptístæ de La Salle, Presbyteri et Confessóris, qui, in erudiénda adolescéntia præsértim páupere excéllens, et de religióne civilíque societáte præcláre méritus, Fratrum Scholárum Christianárum Sodalitátem instítuit. Eum Pius Duodécimus, Póntifex Máximus, ómnium Magistrórum púeris adolescentibúsque instituéndis præcípuum apud Deum cæléstem Patrónum constítuit. Ipsíus tamen festum Idibus Maji celebrátur.</str><str>In Africa item natális sanctórum Mártyrum Epiphánii Epíscopi, Donáti, Rufíni et aliórum trédecim.</str><str>Alexandríæ sancti Peléusii, Presbyteri, et Mártyris.</str><str>Synópe, in Ponto, sanctórum ducentórum Mártyrum.</str><str>In Cilícia sancti Calliópii Mártyris, qui, sub Maximiáno Præfécto, post ália torménta, cápite in terram verso cruci affíxus, nóbili coróna martyrii decorátus est.</str><str>Nicomedíæ sancti Cyríaci et aliórum decem Mártyrum.</str><str>Verónæ sancti Saturníni, Epíscopi et Confessóris.</str><str>Romæ sancti Hegesíppi, qui vicínus Apostolórum tempóribus, Romam venit ad Anicétum Pontíficem, ibíque mansit usque ad Eleuthérium, et Ecclesiasticórum Actuum a passióne Dómini usque ad suam ætátem sermóne símplici téxuit históriam; ut, quorum vitam sectabátur, dicéndi quoque exprímeret charactére.</str><str>In Syria sancti Aphraátis Anachorétæ, qui, Valéntis témpore, cathólicam fidem virtúte miraculórum advérsus Ariános deféndit.</str></list><list><str>Commemorátio sanctórum Herodiónis, Asyncriti et Phlegóntis, de quibus scribit beátus Paulus Apóstolus in Epístola ad Romános.</str><str>Alexandríæ sancti Ædésii Mártyris, qui, sub Maximiáno Galério Imperatóre, cum esset beáti Apphiáni frater, et ímpium Júdicem, quod Deo dicátas Vírgines lenónibus tráderet, palam argúeret, idcírco, a milítibus tentus sævissimísque afféctus supplíciis, in mare demérsus est pro Christo Dómino.</str><str>In Africa sanctórum Mártyrum Januárii, Máximæ et Macáriæ.</str><str>Carthágine sanctæ Concéssæ Mártyris.</str><str>Apud Corínthum beáti Dionysii Epíscopi, qui eruditióne et grátia, quam hábuit in verbo Dei, non solum suæ civitátis et provínciæ pópulos, sed et aliárum provinciárum et úrbium Epíscopos epístolis erudívit; Romanósque Pontífices ádeo cóluit, ut eórum epístolas públice légere in Ecclésia diébus Domínicis consuéverit. Cláruit autem tempóribus Marci Antoníni Veri et Lúcii Aurélii Cómmodi.</str><str>Turónis, in Gállia, sancti Perpétui Epíscopi, admirándæ sanctitátis viri.</str><str>Ferentíni, in Hérnicis, sancti Redémpti Epíscopi, cujus méminit beátus Gregórius Papa.</str><str>Apud Comum sancti Amántii, Epíscopi et Confessóris.</str></list><list><str>In Judǽa sanctæ Maríæ Cléophæ, quam beátus Joánnes Evangelísta sorórem sanctíssimæ Dei Genitrícis Maríæ núncupat, et cum hac simul juxta crucem Jesu stetísse narrat.</str><str>Antiochíæ sancti Próchori, qui fuit unus de septem primis Diáconis; et, fide ac miráculis clarus, martyrio coronátus est.</str><str>Romæ natális sanctórum Mártyrum Demétrii, Concéssi, Hilárii et Sociórum.</str><str>Cæsarǽæ, in Cappadócia, sancti Eupsychii Mártyris, qui ob evérsum Fortúnæ fanum, sub Juliáno Apóstata, martyrium consummávit.</str><str>In Africa sanctórum Mártyrum Massylitanórum, in quorum die natáli sanctus Augustínus tractátum hábuit.</str><str>Sírmii pássio sanctárum septem Vírginum et Mártyrum, quæ, dato simul prétio sánguinis, vitam mercátæ sunt ætérnam.</str><str>Amidæ, in Mesopotámia, sancti Acátii Epíscopi, qui pro rediméndis captívis étiam vasa Ecclésiæ conflávit ac véndidit.</str><str>Rotómagi sancti Hugónis, Epíscopi et Confessóris.</str><str>In civitáte Diénsi, in Gállia, sancti Marcélli Epíscopi, miráculis clari.</str><str>Móntibus, in Hannónia, beátæ Waldetrúdis, vitæ sanctimónia et miráculis claræ.</str><str>Romæ Translátio córporis sanctæ Mónicæ, matris beáti Augustíni Epíscopi; quod, ex Ostiis Tiberínis, Martíno Quinto Summo Pontífice, in Urbem delátum, in Ecclésia ejúsdem beáti Augustíni honorífice recónditum fuit.</str></list><list><str>Apud Babylónem sancti Ezechiélis Prophétæ, qui, a Júdice pópuli Israël, quod eum de cultu idolórum argúeret, interféctus, in sepúlcro Sem et Arpháxad, Abrahæ progenitórum, sepúltus est; ad quod sepúlcrum, oratiónis causa, multi conflúere consuevérunt.</str><str>Romæ natális plurimórum sanctórum Mártyrum, quos sanctus Alexánder Papa, cum detinerétur in cárcere, baptizávit. Hos autem omnes Aureliánus Præféctus, navi vetústæ impósitos, in altum mare dedúci, et illic, ligátis ad colla lapídibus, mergi præcépit.</str><str>Alexandríæ sanctórum Mártyrum Apollónii Presbyteri, et aliórum quinque, qui, in persecutióne Maximiáni, in mare demérsi sunt.</str><str>In Africa sanctórum Mártyrum Teréntii, Africáni, Pompéji et Sociórum; qui, sub Décio Imperatóre et Fortuniáno Præfécto, virgis cæsi, equúleis torti aliísque supplíciis cruciáti, demum cápitis obtruncatióne martyrium complevérunt.</str><str>Gandávi, in Flándria, sancti Macárii, Epíscopi Antiochéni, virtútibus et miráculis clari.</str><str>Vallisoléti, in Hispánia, sancti Michaélis de Sanctis, ex Ordine Discalceatórum sanctíssimæ Trinitátis redemptiónis captivórum, Confessóris, innocéntia vitæ, admirábili pæniténtia et caritáte in Deum exímii; quem Pius Nonus, Póntifex Máximus, inter Sanctos rétulit.</str></list><list><str>Sancti Leónis Papæ Primi, cognoménto Magni, Confessóris et Ecclésiæ Doctóris, cujus dies natális recólitur quarto Idus Novémbris.</str><str>Pérgami, in Asia, sancti Antípæ, testis fidélis, cujus méminit sanctus Joánnes in Apocalypsi. Ipse autem Antípas, sub Domitiáno Imperatóre, in bovem æneum candéntem conjéctus, martyrium consummávit.</str><str>Salónæ, in Dalmátia, sanctórum Mártyrum Domniónis Epíscopi, cum milítibus octo.</str><str>Gortynæ, in Creta, sancti Philíppi Epíscopi, vita et doctrína claríssimi, qui, tempóribus Marci Antoníni Veri et Lúcii Aurélii Cómmodi, Ecclésiam sibi créditam regens, a furóre Gentílium et ab hæreticórum insídiis eándem tutátus est.</str><str>Nicomedíæ sancti Eustórgii Presbyteri.</str><str>Spoléti sancti Isaac, Mónachi et Confessóris, cujus virtútes sanctus Gregórius Papa commémorat.</str><str>Apud Gazam in Palæstína, sancti Barsanúphii Anachorétæ, sub Justiniáno Imperatóre.</str><str>Lucæ, in Etrúria, sanctæ Gemmæ Galgáni, Vírginis, contemplatióne Domínicæ Passiónis et vitæ sanctitátis mirábilis, quam Pius Papa Duodécimus in Sanctárum númerum rétulit.</str></list><list><str>Verónæ pássio sancti Zenónis Epíscopi, qui inter persecutiónis procéllas eam Ecclésiam mira constántia gubernávit, et, Galliéni témpore, martyrio coronátus est.</str><str>In Cappadócia sancti Sabæ Gothi, qui, sub Valénte Imperatóre, cum Rex Gothórum Athanarícus Christiános insequerétur, in flumen, post dira torménta, projéctus est; quo étiam témpore (ut sanctus Augustínus scribit) quamplúrimi ex Gothis orthodóxis coróna martyrii sunt insigníti.</str><str>Brácari, in Lusitánia, sancti Victóris Mártyris, qui, adhuc catechúmenus, cum noluísset idólum adoráre, et Christum Jesum magna constántia conféssus fuísset, ídeo, post multa torménta, cápite abscísso, méruit próprio sánguine baptizári.</str><str>Firmi, in Picéno, sanctæ Víssiæ, Vírginis et Mártyris.</str><str>Romæ, via Aurélia, natális sancti Júlii Papæ Primi, qui advérsus Ariános pro fide cathólica plúrimum laborávit, ac, multis præcláre gestis, sanctitáte célebris quiévit in pace.</str><str>Apud Vapíngum óppidum, in Gállia, sancti Constantíni, Epíscopi et Confessóris.</str><str>Papíæ sancti Damiáni Epíscopi.</str></list><list><str>Híspali, in Hispánia, sancti Hermenegíldi Mártyris, qui fuit fílius Leovigíldi, Regis Visigothórum Ariáni; atque ob cathólicæ fidei confessiónem conjéctus in cárcerem, et, cum in solemnitáte Pascháli Communiónem ab Epíscopo Ariáno accípere noluísset, pérfidi patris jussu secúri percússus est, ac regnum cæléste pro terréno Rex et Martyr intrávit.</str><str>Romæ, in persecutióne Marci Antoníni Veri et Lúcii Aurélii Cómmodi, pássio sancti Justíni, Philósophi et Mártyris; qui, cum secúndum librum pro religiónis nostræ defensióne præfátis Imperatóribus porrexísset, eámque ibídem disputándo strénue propugnásset, Crescéntis Cynici, cujus vitam et mores nefários redargúerat, insídiis accusátus quod Christiánus esset, remuneratiónem linguæ fidélis, martyrii munus accépit. Ipsíus tamen festum sequénti die recólitur.</str><str>Pérgami, in Asia, in eádem persecutióne, natális sanctórum Mártyrum Carpi, Thyatirénsis Epíscopi, Pápyli Diáconi et Agathonícæ, ejúsdem Pápyli soróris et óptimæ féminæ, atque Agathadóri, eórum fámuli, aliorúmque multórum. Hi omnes, post vários cruciátus, pro beátis confessiónibus martyrio coronáti sunt.</str><str>Doróstori, in Mysia inferióre, pássio sanctórum Máximi, Quinctiliáni et Dadæ, in persecutióne Diocletiáni.</str><str>Ravénnæ sancti Ursi, Epíscopi et Confessóris.</str></list><list><str>Sancti Justíni, Philósophi et Mártyris, cujus memória prídie hujus diéi recensétur.</str><str>Romæ, via Appia, natális sanctórum Mártyrum Tibúrtii, Valeriáni et Máximi, sub Alexándro Imperatóre et Almáchio Præfécto. Horum duo primi, beátæ Cæcíliæ exhortatióne ad Christum convérsi et a sancto Urbáno Papa baptizáti, póstmodum, ob fidei confessiónem, fústibus cæsi, gládio percússi sunt; Máximus vero, Præfécti cubiculárius, cum et ipse, eórum permótus constántia et angélica visióne firmátus, in Christum credidísset, támdiu plumbátis verberátus est, donec spíritum exhaláret.</str><str>Interámnæ sancti Próculi, Epíscopi et Mártyris.</str><str>Eódem die sancti Ardaliónis mimi, qui dum Sacris Christianórum in theatro illúderet, derepénte mutátus est, et ea non solum verbis, sed étiam testimónio sui sánguinis comprobávit.</str><str>Interámnæ sanctæ Domnínæ, Vírginis et Mártyris, cum Sóciis Virgínibus coronátæ.</str><str>Alexandríæ sanctæ Thomáidis Mártyris, quæ a sócero, cujus impudícis nolúerat consentíre votis, gládio percússa est atque in duas partes per médium discíssa.</str><str>Lugdúni, in Gállia, sancti Lambérti, Epíscopi et Confessóris.</str><str>Alexandríæ sancti Frontónis Abbátis, cujus vita sanctitáte et miráculis cláruit.</str><str>Romæ sancti Abúndii, Mansionárii Ecclésiæ sancti Petri.</str></list><list><str>Romæ sanctárum Basilíssæ et Anastásiæ, nobílium feminárum, quæ, cum essent Apostolórum discípulæ et constántes in fidei confessióne persísterent, sub Neróne Imperatóre, lingua pedibúsque præcísis, percússæ gládio, martyrii corónam adéptæ sunt.</str><str>Eódem die sanctórum Mártyrum Marónis, Eutychétis et Victoríni; qui, primo cum beáta Flávia Domitílla apud ínsulam Póntiam in Christi confessióne éxsules, póstmodum, sub Príncipe Nerva, liberáti, tandem, cum plúrimos ad fidem convertíssent, in persecutióne Trajáni, a Valeriáno Júdice váriis pœnis jussi sunt intérfici.</str><str>In Pérside sanctórum Mártyrum Máximi et Olympíadis, qui, sub Décio Imperatóre, fústibus et plumbátis cæsi sunt; et ad últimum cápita eórum sunt fústibus tunsa, donec ambo emítterent spíritum.</str><str>Ferentíni, in Hérnicis, sancti Eutychii Mártyris.</str><str>Myræ, in Lycia, sancti Crescéntis, qui per ignem martyrium consummávit.</str><str>In Thrácia sanctórum Mártyrum Theodóri et Pausilíppi, qui sub Hadriáno Imperatóre passi sunt.</str></list><list><str>Corínthi natális sanctórum Mártyrum Callísti et Charísii, cum áliis septem, qui omnes, post ália toleráta supplícia, in mare demérsi sunt.</str><str>Cæsaraugústæ, in Hispánia, item natális sanctórum decem et octo Mártyrum, scílicet Optáti, Lupérci, Succéssi, Martiális, Urbáni, Júliæ, Quinctiliáni, Públii, Frontónis, Felícis, Cæciliáni, Evéntii, Primitívi, Apodémii, et aliórum quátuor qui Saturníni vocáti esse referúntur. Hi omnes sub Daciáno, Hispaniárum Præside, simul pœnis affécti atque interémpti sunt; quorum illústre martyrium Prudéntius vérsibus exornávit.</str><str>In eádem civitáte sanctórum Caji et Creméntii, qui secúndo conféssi et in Christi fide perseverántes, martyrii cálicem gustavérunt.</str><str>Ibídem sancti Lambérti Mártyris.</str><str>Item Cæsaraugústæ sanctæ Encrátidis, Vírginis et Mártyris, quæ, laniáto córpore, mamílla abscíssa et jécore avúlso, adhuc supérstes in cárcere inclúsa et reténta est, donec ulcerátum ipsíus corpus putrésceret.</str><str>Paléntiæ sancti Turíbii, Epíscopi Asturicénsis, qui, ope sancti Leónis Papæ, Priscilliáni hæresim ex Hispánia pénitus profligávit, clarúsque miráculis quiévit in pace.</str><str>Brácari, in Lusitánia, sancti Fructuósi Epíscopi.</str><str>Sescíaci, in Constantiénsi Gálliæ território, tránsitus sancti Patérni, Epíscopi Abrincénsis et Confessóris.</str><str>Romæ natális sancti Benedícti-Joséphi Labre Confessóris, qui contémptu sui et extrémæ voluntáriæ paupertátis laude exstitit insígnis.</str><str>Apud Valencénas, in Gállia, sancti Drogónis Confessóris.</str><str>Nivérnis, in Gállia, sanctæ Maríæ-Bernárdæ Soubirous, Vírginis, e Congregatióne Sorórum a Caritáte et Institutióne Christiána, Lapúrdi, adhuc juvénculæ, iterátis apparitiónibus Immaculátæ Dei Genitrícis Maríæ recreátæ; quam Pius Papa Undécimus, inter sanctas Vírgines adscrípsit.</str><str>Senis, in Túscia, beáti Jóachim, ex Ordine Servórum beátæ Maríæ Vírginis.</str></list><list><str>Romæ sancti Anicéti, Papæ et Mártyris; qui martyrii palmam in persecutióne Marci Aurélii Antoníni et Lúcii Veri accépit.</str><str>Córdubæ, in Hispánia, sanctórum Mártyrum Elíæ Presbyteri, Pauli et Isidóri Monachórum, qui, in persecutióne Arábica, ob Christiánæ fidei professiónem, interémpti sunt.</str><str>Antiochíæ sanctórum Mártyrum Petri Diáconi, et Hermógenis, qui ejúsdem Petri erat miníster.</str><str>In Africa natális beáti Mappálici Mártyris, qui (ut scribit sanctus Cypriánus in epístola ad Mártyres et Confessóres), cum áliis plúribus, martyrio coronátus est.</str><str>Ibídem sanctórum Mártyrum Fortunáti et Marciáni.</str><str>Viénnæ, in Gállia, sancti Pantágathi Epíscopi.</str><str>Dertónæ sancti Innocéntii, Epíscopi et Confessóris.</str><str>Cistércii, in Gállia, sancti Stéphani Abbátis, qui primus erémum Cisterciénsem incóluit, et sanctum Bernárdum, cum sóciis ad se veniéntem, lætus excépit.</str><str>In monastério Casæ Dei, Claromontánæ diœcésis, in Gállia, sancti Robérti Confessóris, qui ejúsdem monastérii cónditor et primus Abbas éxstitit.</str></list><list><str>Apud montem Senárium, in Etrúria, natális sancti Amidǽi Confessóris, e septem Fundatóribus Ordinis Servórum beátæ Maríæ Vírginis, flagrantíssima in Deum caritáte præclári. Ipsíus tamen ac Sociórum festum prídie Idus Februárii celebrátur.</str><str>Romæ beáti Apollónii Senatóris, qui, sub Cómmodo Príncipe et Perénnio Præfécto, a servo próditus quod Christiánus esset, jussúsque ut ratiónem fídei suæ rédderet, insígne volúmen compósuit, quod in Senátu legit; et nihilóminus pro Christo, senténtia Senátus, cápite truncátus est.</str><str>Messánæ, in Sicília, natális sanctórum Mártyrum Eleuthérii, Epíscopi Illyrici, et Anthíæ matris. Ipse, cum esset vitæ sanctimónia et miraculórum virtúte illústris, sub Hadriáno Príncipe, lectum férreum ignítum, cratículam et sartáginem, óleo et pice ac resína fervéntem, súperans, projéctus quoque leónibus sed ab illis nil læsus, novíssime simul cum matre jugulátur.</str><str>Córdubæ, in Hispánia, sancti Perfécti, Presbyteri et Mártyris; qui a Mauris, eo quod inveherétur in Mahumétis sectam et fírmiter Christi fidem profiterétur, gládio trucidátus est.</str><str>Messánæ, in Sicília, sancti Corébi Præfécti, qui, per sanctum Eleuthérium convérsus ad fidem, gládio percússus est.</str><str>Bríxiæ sancti Calóceri Mártyris, qui, a sanctis Faustíno et Jovíta convérsus ad Christum, sub Hadriáno Príncipe gloriósum confessiónis certámen complévit.</str><str>Medioláni sancti Galdíni, Cardinális et ejúsdem civitátis Epíscopi, qui, concióne advérsus hæréticos expléta, spíritum Deo réddidit.</str></list><list><str>Corínthi natális sancti Timónis, qui fuit unus de septem primis Diáconis. Hic primo apud Berœam Doctor resédit, ac deínde, verbum Dómini disséminans, venit Corínthum; ibíque, a Judǽis et Græcis (ut tráditur) injéctus flammis, sed nihil læsus, demum, cruci affíxus, martyrium suum implévit.</str><str>Cantuáriæ, in Anglia, sancti Elphégi, Epíscopi et Mártyris.</str><str>Melitínæ, in Arménia, sanctórum Mártyrum Hermógenis, Caji, Expedíti, Aristónici, Rufi et Galátæ, qui omnes una die sunt coronáti.</str><str>Caucolíberi, in Hispánia Tarraconénsi, pássio sancti Vincéntii Mártyris.</str><str>Eódem die sanctórum Mártyrum Socrátis et Dionysii, qui lánceis confóssi sunt.</str><str>Hierosólymis sancti Paphnútii Mártyris.</str><str>Romæ sancti Leónis Papæ Noni, virtútum et miraculórum laude insígnis.</str><str>Antiochíæ Pisídiæ sancti Geórgii Epíscopi, qui, ob sanctárum Imáginum cultum, exsul occúbuit.</str><str>In cœnóbio Laubiénsi, in Bélgio, sancti Ursmári Epíscopi.</str><str>Floréntiæ sancti Crescéntii Confessóris, qui fuit discípulus beáti Zenóbii Epíscopi.</str></list><list><str>Romæ sanctórum Mártyrum Sulpícii et Serviliáni, qui, prædicatióne et miráculis beátæ Domitíllæ Vírginis ad Christi fidem convérsi, ambo, cum nollent idólis immoláre, in persecutióne Trajáni, a Præfécto Urbis Aniáno sunt cápite cæsi.</str><str>Nicomedíæ sanctórum Mártyrum Victóris, Zótici, Zenónis, Acíndyni, Cæsárei, Severiáni, Chrysóphori, Theónæ et Antoníni, qui, sub Diocletiáno Imperatóre, passióne ac signis beáti Geórgii ad Christum convérsi sunt, et ob intrépidam fídei confessiónem, várie tentáti, martyrium complevérunt.</str><str>Tomis, in Scythia, sancti Theótimi Epíscopi, quem, ob insígnem ipsíus sanctitátem atque mirácula, étiam infidéles bárbari veneráti sunt.</str><str>Ebredúni, in Gálliis, sancti Marcellíni, qui fuit primus ejúsdem urbis Epíscopus. Hic, Dei mónitu, cum sanctis Sóciis Vincéntio et Domníno, ex Africa venit, et máximam Alpium maritimárum partem verbo et signis admirándis, quibus usque hódie refúlget, ad Christi fidem convértit.</str><str>Antisiodóri sancti Marciáni Presbyteri.</str><str>Apud Constantinópolim sancti Theodóri Confessóris, ab áspera cilícii veste, qua tegebátur, cognoménto Tríchinas, qui multis virtútibus, præsértim advérsus dæmones, cláruit; ex cujus córpore scatúriens unguéntum ægrótis sanitátem impértit.</str><str>In Monte Politiáno, in Túscia, sanctæ Agnétis Vírginis, ex Ordine sancti Domínici, miráculis claræ.</str></list><list><str>Cantuáriæ, in Anglia, sancti Ansélmi Epíscopi, Confessóris et Ecclésiæ Doctóris, sanctitáte et doctrína conspícui.</str><str>In Pérside natális sancti Simeónis, Epíscopi Seleucíæ et Ctesiphóntis, qui, jubénte Rege Persárum Sápore, comprehénsus ferróque onústus, iníquis tribunálibus exhíbitus, et, cum Solem ipsum adoráre nollet et de Jesu Christo voce líbera et constantíssima testarétur, primum carceráli ergástulo, cum áliis centum (ex quibus álii Epíscopi, álii erant Presbyteri, álii diversórum órdinum Clérici), longo témpore macerátus est. Deínde, cum Usthazánes, Regis nutrítius, qui ante jam lapsus a fide, sed per eum ad pæniténtiam fúerat revocátus, martyrium constánter subiísset, postrídie, qui erat ánnuus Domínicæ passiónis dies, ómnibus ante Simeónis óculos, qui unumquémque eórum strénue exhortabátur, gládio jugulátis, novíssime et ipse decollátus est. Passi sunt étiam cum ipso claríssimi viri Abdéchalas et Ananías, qui ejus erant Presbyteri, Pusícius quoque, Præféctus artíficum Regis, eo quod Ananíam titubántem corroborásset, ídeo, collo circa téndinem perforáto et lingua exínde extrácta, crudéli morte occúbuit; post quem et fília cruciátibus ac demum ense decollátus est.</str><str>Alexandríæ sanctórum Mártyrum Aratóris Presbyteri, Fortunáti, Felícis, Sílvii et Vitális, qui in cárcere quievérunt.</str><str>Nicomedíæ sanctórum Mártyrum Apóllinis, Isácii et Codráti; e quibus, sub Diocletiáno Imperatóre, últimus cápite plexus, et, paucis post illum diébus, duo primi in vínculis fame confécti, martyrii corónam meruérunt.</str><str>Antiochíæ sancti Anastásii Sinaítæ Epíscopi.</str><str>Œttingæ Véteris, in Bavária, sancti Conrádi a Parzham, Confessóris, Ordinis Minórum Capuccinórum, caritáte et oratióne insígnis; quem, miráculis clarum, Pius Papa Undécimus Sanctórum número adscrípsit.</str></list><list><str>Romæ, via Appia, natális sancti Sotéris, Papæ et Mártyris.</str><str>Item Romæ sancti Caji, Papæ et Mártyris; qui martyrio coronátus est sub Diocletiáno Príncipe.</str><str>Smyrnæ sanctórum Apéllis et Lúcii, ex primis Christi discípulis.</str><str>Eódem die sanctórum plurimórum Mártyrum, qui, sequénti anno post óbitum Simeónis, ánnuo item die quo passiónis Domínicæ memória celebrabátur, per totam Pérsidis regiónem, pro Christi nómine, sub Rege Sápore, gládio cædi jussi sunt. In quo fídei certámine passus est Azades eunúchus, Regi caríssimus; Milles Epíscopus, sanctitáte et miraculórum virtúte insígnis; Acépsimas Epíscopus, cum Presbytero suo Jacóbo, item Aíthala et Josépho Presbyteris, Azadáne et Abdiéso Diáconis, et complúribus áliis Cléricis; Maréas quoque et Bicor Epíscopi, cum áliis vigínti Epíscopis, et Cléricis fere ducéntis quinquagínta, Mónachis étiam et sacris Virgínibus plúrimis. Has inter Vírgines fuit étiam sancti Simeónis Epíscopi soror, nómine Tárbula, cum pedíssequa sua; quæ, stipítibus alligátæ serráque scissæ, crudelíssime necátæ sunt.</str><str>Item in Pérside sanctórum Parménii, Heliménæ et Chrysóteli Presbyterórum, Lucæ et Múcii Diaconórum; quorum triúmphus martyrii in passióne sanctórum Abdon et Sennen habétur.</str><str>Alexandríæ natális sancti Leónidæ Mártyris, qui sub Sevéro passus est.</str><str>Lugdúni, in Gállia, sancti Epipódii, qui, in persecutióne Antoníni Veri, cum Alexándro colléga tentus, ibídem, post dira torménta, martyrium abscissióne cápitis complévit.</str><str>Constantinópoli sancti Agapíti Papæ Primi, cujus sánctitas a beáto Gregório Magno commendátur. Ipsíus autem corpus, póstea Romam relátum, in Vaticáno cónditum est.</str><str>Apud Senónas sancti Leónis, Epíscopi et Confessóris.</str><str>Anastasiópoli, in Galátia, sancti Theodóri Epíscopi, miráculis clari.</str></list><list><str>Natális sancti Geórgii Mártyris, cujus illústre martyrium inter Mártyrum corónas Ecclésia Dei venerátur.</str><str>In vico Tenkítten, ad sinum Venédicum, in Borússia, item natális sancti Adalbérti, Epíscopi Pragénsis et Mártyris, qui Polónis et Húngaris Evangélium prædicávit.</str><str>Valéntiæ, in Gállia, pássio sanctórum Mártyrum Felícis Presbyteri, Fortunáti et Achíllei Diaconórum. Hi, cum fuíssent a beáto Irenæo, Lugdunénsi Episcopo, missi ad prædicándum verbum Dei, et máximam illíus civitátis partem ad Christi fidem convertíssent, a Duce Cornélio sunt in cárcerem trusi; deínde, diutíssime verberáti, cruribúsque confráctis, circa rotárum vertíginem stricti, fumum quoque in equúlei suspensióne perpéssi; ad extrémum gládio consummáti sunt.</str><str>Medioláni sancti Mároli, Epíscopi et Confessóris.</str><str>Tulli, in Gállia, sancti Gerárdi, ejúsdem civitátis Epíscopi.</str></list><list><str>Sevísii, in Rhǽtia, sancti Fidélis a Sigmarínga, Sacerdótis ex Ordine Minórum Capuccinórum et Mártyris; qui, illuc ad prædicándam cathólicam fidem missus, ibídem, ab hæréticis interémptus, martyrium consummávit; et a Benedícto Décimo quarto, Pontifice Máximo, inter sanctos Mártyres relátus est.</str><str>Romæ sancti Sabæ, ductóris mílitum, qui, accusátus quod Christiános in cárcere deténtos visitáret, coram Júdice Christum líbere conféssus est. Hinc ab eódem Júdice fácibus adústus et in lebétem picis fervéntis est immíssus, et, cum inde evasísset illæsus, eo miráculo septuagínta viros ad Christum convértit; qui omnes, constánter in confessióne fídei permanéntes, gládio cæsi sunt. Postrémo et ipse, demérsus in flumen, martyrium consummávit.</str><str>Lugdúni, in Gállia, natális sancti Alexándri Mártyris, qui, in persecutióne Antoníni Veri, post cárceris custódiam, primo ita laniátus est crudelitáte verberántium, ut, crate solúta costárum, patefáctis viscéribus, interióra córporis panderéntur; deínde, crucis affixus patíbulo, beátum spíritum exanimátus emísit. Passi sunt cum ipso et álii, número trigínta quátuor, quorum memória áliis diébus ágitur.</str><str>Nicomedíæ sanctórum Mártyrum Eusébii, Neónis, Leóntii, Longíni et aliórum quátuor; qui, in persecutióne Diocletiáni, post diros cruciátus, gládio percússi sunt.</str><str>In Anglia deposítio sancti Mellíti Epíscopi, qui, a sancto Gregório Papa in Angliam missus, orientáles Saxónes et ipsórum Regem ad fidem convértit.</str><str>Illíberi, in Hispánia, sancti Gregórii, Epíscopi et Confessóris.</str><str>Bríxiæ sancti Honórii Epíscopi.</str><str>In Ióna, Scótiæ ínsula, sancti Egbérti, Presbyteri et Mónachi, admirándæ humilitátis et continéntiæ viri.</str><str>Rhemis, in Gállia, sanctárum Vírginum Bovæ et Dodæ.</str><str>Andégavi, in Gállia, sanctæ Maríæ a sancta Euphrásia Pelletier, Vírginis, Institúti Sorórum a Bono Pastóre Fundatrícis, quam Pius Duodécimus, Póntifex Máximus, in Sanctárum númerum rétulit.</str><str>Medioláni Convérsio sancti Augustíni Epíscopi, Confessóris et Ecclésiæ Doctóris; quem beátum Ambrósius Epíscopus veritátem fídei cathólicæ dócuit, et hac die baptizávit.</str></list><list><str>Romæ Litaníæ majóres ad sanctum Petrum.</str><str>Alexandríæ natális beáti Marci Evangelístæ. Hic, discípulus et intérpres Apóstoli Petri, rogátus Romæ a frátribus scripsit Evangélium, quo assúmpto, perréxit in Ægyptum, primúsque Alexandríæ Christum annúntians, constítuit Ecclésiam; ac póstea, pro fide Christi tentus, fúnibus vinctus et per saxa raptátus, gráviter afflíctus est; deínde, reclúsus in cárcere, primo angélica visitatióne confortátus est, et demum, ipso Dómino sibi apparénte, ad cæléstia regna vocátus, octávo Nerónis anno.</str><str>Item Alexandríæ sancti Aniáni Epíscopi, qui, beáti Marci discípulus ejúsque in Episcopátu succéssor, clarus virtútibus quiévit in Dómino.</str><str>Antiochíæ sancti Stéphani, Epíscopi et Mártyris, qui ab hæréticis Synodum Chalcedonénsem impugnántibus, multa passus, in Oróntem flúvium præcipitátus est, témpore Zenónis Imperatóris.</str><str>Syracúsis, in Sicília, sanctórum Mártyrum fratrum Evódii, Hermógenis et Callístæ.</str><str>Láubiis, in Bélgio, natális sancti Ermíni, Epíscopi et Confessóris.</str><str>Antiochíæ sanctórum Philónis et Agathópodis Diaconórum, de quibus beátus Ignátius, Epíscopus et Martyr, laudábilem in suis epístolis mentiónem facit.</str></list><list><str>Romæ natális beáti Cleti, Papæ et Mártyris; qui, secúndus post Apóstolum Petrum, rexit Ecclésiam, et martyrio in persecutióne Domitiáni coronátus est.</str><str>Sancti Marcellíni, Papæ et Mártyris, cujus dies natális octávo Kaléndas Novémbris recensétur.</str><str>Amaséæ, in Ponto, sancti Basiléi, Epíscopi et Mártyris, qui, sub Licínio Imperatóre, illústre martyrium consummávit. Ipsíus autem corpus, in mare projéctum, et ab Elpidíphoro, Angeli mónitu repértum, honorífice tumulátum fuit.</str><str>Brácari, in Lusitánia, sancti Petri Mártyris, qui fuit primus ejúsdem civitátis Epíscopus.</str><str>Viénnæ, in Gállia, sancti Claréntii, Epíscopi et Confessóris.</str><str>Verónæ sancti Lucídii Epíscopi.</str><str>In monastério Céntula, in Gállia, sancti Richárii, Presbyteri et Confessóris.</str><str>Trecis, in Gállia, sanctæ Exsuperántiæ Vírginis.</str></list><list><str>Sancti Petri Canísii, Sacerdótis e Societáte Jesu et Confessóris atque Ecclésiæ Doctóris; qui duodécimo Kaléndas Januárii migrávit ad Dóminum.</str><str>Nicomedíæ natális sancti Anthimi, Epíscopi et Mártyris; qui in persecutióne Diocletiáni, ob confessiónem Christi, martyrii glóriam obtruncatióne cápitis accépit. Secúta est quoque illum univérsa ferme gregis sui multitúdo; quorum álios Judex gládio obtruncári, álios conflagrári ígnibus, álios, navículis impósitos, pélago immérgi fecit.</str><str>Tarsi, in Cilícia, sanctórum Cástoris et Stéphani Mártyrum.</str><str>Bonóniæ sancti Tertulliáni, Epíscopi et Confessóris.</str><str>Bríxiæ sancti Theóphili Epíscopi.</str><str>In Ægypto sancti Theodóri Abbátis, qui fuit discípulus sancti Pachómii.</str><str>Constantinópoli sancti Joánnis Abbátis, qui pro cultu sacrárum Imáginum, sub Leóne Isáurico, plúrimum decertávit.</str><str>Tarracóne, in Hispánia, beáti Petri Armengáudii, ex Ordine beátæ Maríæ de Mercéde redemptiónis captivórum; qui, multa pro fidélibus rediméndis in Africa passus, tandem, in convéntu sanctæ Maríæ Pratórum, beáto fine quiévit.</str><str>Lucæ, in Túscia, beátæ Zitæ Vírginis, virtútum et miraculórum fama conspícuæ.</str></list><list><str>Sancti Pauli a Cruce, Presbyteri et Confessóris; qui Congregatiónis a Cruce et Passióne Dómini nostri Jesu Christi nuncupátæ Institútor fuit, atque in Dómino obdormívit quintodécimo Kaléndas Novémbris.</str><str>Atínæ, in Campánia, sancti Marci, qui, a beáto Petro Apóstolo Epíscopus ordinátus, Æquícolis primus Evangélium prædicávit, et in persecutióne Domitiáni, sub Máximo Præside, martyrii corónam accépit.</str><str>Prusæ, in Bithynia, sanctórum Mártyrum Patrícii Epíscopi, Acátii, Menándri et Polyǽni.</str><str>Eódem die sanctórum Mártyrum Aphrodísii, Caralíppi, Agápii et Eusébii.</str><str>In Pannónia sancti Polliónis Mártyris, sub Diocletiáno Imperatóre.</str><str>Medioláni sanctæ Valériæ Mártyris, uxóris sancti Vitális ac matris sanctórum Gervásii et Protásii.</str><str>Alexandríæ pássio sanctæ Theodóræ, Vírginis et Mártyris. Hæc, idólis sacrificáre contémnens, in lupánar est trádita, sed repénte quidam ex frátribus, nómine Dídymus, miro Dei favóre, commutátis véstibus, illam erípuit; qui póstea, in persecutióne Diocletiáni, sub Eustrátio Prǽside, simul cum eádem Vírgine percússus, simul coronátus est.</str><str>Turiasóne, in Hispánia Tarraconénsi, sancti Prudéntii, Epíscopi et Confessóris.</str><str>Corfínii, in Pelígnis, sancti Pámphili, Valvénsis Epíscopi, caritáte in páuperes et virtúte miraculórum illústris; cujus corpus Sulmóne cónditum est.</str><str>In pago sancti Lauréntii ad Séparim, diœcésis Lucionénsis, sancti Ludovíci Maríæ Grignion a Montfort, Confessóris, Fundatóris Missionariórum Societátis Maríæ et Filiárum a Sapiéntia, apostólicæ vitæ forma, prædicatióne et devotióne mariáli insígnis, quem Pius Papa Duodécimus Sanctórum catálogo adscrípsit.</str></list><list><str>Sancti Petri, ex Ordine Prædicatórum, Mártyris, qui octávo Idus Aprílis pro fide cathólica martyrium súbiit.</str><str>Romæ natális sanctæ Catharínæ Senénsis Vírginis, ex tértio Ordine sancti Domínici, vita et miráculis claræ, quam Pius Secúndus, Póntifex Máximus, sanctárum Vírginum número adscrípsit. Ipsíus tamen festum sequénti die celebrátur.</str><str>Apud Paphum, in Cypro, sancti Tychici, qui fuit discípulus beáti Pauli Apóstoli, et ab ipso Apóstolo in suis Epístolis caríssimus frater, miníster fidélis suúsque in Dómino consérvus appellátur.</str><str>Pisis, in Túscia, sancti Torpétis Mártyris, qui magnus in offício Nerónis primum fuit, unusque ex his, de quibus idem Paulus Apóstolus ab urbe Roma ad Philippénses scribit: « Salútant vos omnes sancti, máxime autem qui de Cǽsaris domo sunt ». Sed póstea, pro fide Christi, jubénte Satéllico, álapis cæditur, verbéribus duríssime affícitur, ac béstiis devorándus tráditur, sed mínime læditur; tandem martyrium suum decollatióne complévit.</str><str>Cirthæ, in Numídia, natális sanctórum Mártyrum Agápii et Secundíni Episcopórum, qui, post longum apud præfátam urbem exsílium, in persecutióne Valeriáni, in qua tunc máxime Gentílium rábies ad tentándam justórum fidem inhiábat, ex illústri sacerdótio effécti sunt Mártyres gloriósi. Passi sunt in eódem collégio Æmiliánus miles, Tertúlla et Antónia, quæ erant sacræ Vírgines, et quædam múlier cum suis géminis.</str><str>In ínsula Corcyra sanctórum septem Latrónum, qui, a sancto Jásone ad Christum convérsi, martyrio vitam adépti sunt sempitérnam.</str><str>Neápoli, in Campánia, sancti Sevéri Epíscopi, qui, inter ália admiránda, mórtuum de sepúlcro excitávit ad tempus, ut mendácem víduæ et pupíllórum creditórum argúeret falsitátis.</str><str>Bríxiæ sancti Paulíni, Epíscopi et Confessóris.</str><str>In cœnóbio Cluniacénsi, in Gállia, sancti Hugónis Abbátis.</str><str>In monastério Molisménsi, in Gállia, sancti Robérti, qui fuit primus Abbas Cistércii.</str></list><list><str>Sanctæ Catharínæ Senénsis Vírginis, ex tértio Ordine sancti Domínici, quæ ad cæléstem Sponsum transívit prídie hujus diéi.</str><str>Apud Sántonas, in Gállia, beáti Eutrópii, Epíscopi et Mártyris, qui, a sancto Cleménte Papa, órdinis pontificális grátia consecrátus, in Gálliam diréctus est, ibíque, perácta diu prædicatióne, tandem, ob Christi testimónium, collíso cápite, victor occúbuit.</str><str>Córdubæ, in Hispánia, sanctórum Mártyrum Amatóris Presbyteri, Petri Mónachi, et Ludovíci.</str><str>Nováriæ sancti Lauréntii Presbyteri, et puerórum Mártyrum, quos ille suscéperat educándos.</str><str>Alexandríæ sanctórum Mártyrum Aphrodísii Presbyteri, et aliórum trigínta.</str><str>Lambésæ, in Numídia, natális sanctórum Mártyrum Mariáni Lectóris, et Jacóbi Diáconi. Horum prior, cum infestatiónes jamprídem Deciánæ persecutiónis in confessióne Christi vicísset, íterum cum claríssimo colléga tentus est; et ambo, post dira et exquisíta supplícia, mirabíliter divínis revelatiónibus secúndo confortáti, novíssime, cum multis áliis, gládio consummáti sunt.</str><str>Ephesi sancti Máximi Mártyris, qui in persecutióne Décii coronátus est.</str><str>Firmi, in Picéno, sanctæ Sophíæ, Vírginis et Mártyris.</str><str>Evóreæ, in Epíro, sancti Donáti Epíscopi, qui, témpore Theodósii Imperatóris, exímia sanctitáte refúlsit.</str><str>Neápoli, in Campánia, sancti Pompónii Epíscopi.</str><str>Londíni, in Anglia, sancti Erconváldi Epíscopi, qui multis miráculis cláruit.</str><str>Chérii, apud Augústam Taurinórum, sancti Joséphi Benedícti Cottoléngo, Confessóris, Parvæ Domus a Divína Providéntia Fundatóris, summa in Deum confidéntia et caritáte in páuperes insígnis, quem Pius Papa Undécimus Sanctórum fastis adscrípsit.</str></list></list><list><list><str>Solemnitas sancti Joseph opificis, Sponsi beatæ Maríæ Vírginis, Confessoris, opificum Patroni.</str><str>Romæ natális sancti Pii Quinti, ex Ordine Prædicatórum, Papæ et Confessóris; qui, ecclesiásticæ disciplínæ restituéndæ, hærésibus exstirpándis et Christiáni nóminis hóstibus conteréndis strénue ac felíciter incúmbens, vitæ ac legum sanctitáte cathólicam Ecclésiam gubernávit. Ipsíus autem festívitas tértio Nonas mensis hujus celebrátur.</str><str>In Ægypto sancti Jeremíæ Prophétæ, qui, a pópulo lapídibus óbrutus, apud Taphnas occúbuit, ibíque sepúltus est; ad cujus sepúlcrum fidéles (ut refert sanctus Epiphánius) supplicáre consuevérunt, índeque sumpto púlvere, áspidum mórsibus medéntur.</str><str>In território Vivariénsi, in Gálliis, beáti Andéoli, Subdiáconi, qui, una cum áliis, a beáto Polycárpo, Smyrnénsi Epíscopo, ex Oriénte in Gálliam ad prædicándum verbum Dei missus est. Hic, sub Sevéro Imperatóre, spinósis fústibus cæsus, demum, per ensem lígneum cápite in quátuor partes in modum crucis conscísso, martyrium consummávit.</str><str>Oscæ, in Hispánia, sanctórum Mártyrum Oréntii et Patiéntiæ.</str><str>Apud Colúmnam vicum, in Aurelianénsi Gálliæ território, pássio sancti Sigismúndi, Regis Burgundiónum, qui in púteum demérsus occúbuit, ac póstea miráculis cláruit. Sacrum vero ipsíus corpus, e púteo tandem extráctum, ad Ecclésiam Agaunénsis monastérii, intra Sedunénsis diœcésis términos siti, delátum est ibíque honorífice collocátum.</str><str>Antisiodóri sancti Amatóris, Epíscopi et Confessóris.</str><str>Auscii, in Gállia, sancti Oriéntii Epíscopi.</str><str>Elviæ, in Anglia, sancti Asaphi Epíscopi, cujus nómine ipsa cívitas Episcopális póstmodum est insigníta.</str><str>Foro Lívii sancti Peregríni, ex Ordine Servórum beátæ Maríæ Vírginis.</str><str>Bérgomi sanctæ Gratæ Víduæ.</str></list><list><str>Alexandríæ natális sancti Athanásii, ejúsdem urbis Epíscopi, Confessóris et Ecclésiæ Doctóris, sanctitáte et doctrína claríssimi; in cujus persecutiónem univérsus fere Orbis conjuráverat. Ipse tamen cathólicam fidem, a témpore Constantíni usque ad Valéntem, advérsus Imperatóres ac Prǽsides et innúmeros Epíscopos Ariános strénue propugnávit; a quibus plúrimas perpéssus insídias, prófugus toto Orbe actus est, nec ullus ei tutus ad laténdum supérerat locus. Tandem, ad suam Ecclésiam revérsus, illic, post multos agones multásque patiéntiæ corónas, quadragésimo sexto sui sacerdótii anno migrávit ad Dóminum, témpore Valentiniáni et Valéntis Imperatórum.</str><str>Floréntiæ item natális sancti Antoníni, ex Ordine Prædicatórum, Epíscopi et Confessóris, doctrína et sanctitáte célebris. Ipsíus autem festívitas sexto Idus mensis hujus recólitur.</str><str>Romæ sanctórum Mártyrum Saturníni, Neópoli, Germáni et Cælestíni, qui, multa passi, in cárcerem demum conjécti, ibi in Dómino quievérunt.</str><str>Eódem die sancti Vindemiális, Epíscopi et Mártyris, qui, una cum sanctis Epíscopis Eugénio et Longíno doctrína et miráculis advérsus Ariános decértans, a Rege Wandalórum Hunneríco jubétur váriis torméntis afflígi ad tandem cápite obtruncári.</str><str>Híspali, in Hispánia, sancti Felícis, Diáconi et Mártyris.</str><str>Attalíæ, in Pamphylia, sanctórum Mártyrum Exsupérii, et Zoes uxóris, atque Cyríaci et Theodúli filiórum; qui, sub Hadriáno Imperatóre, cum servi essent cujúsdam viri Pagáni, omnes, ipso hero jubénte, ob líberam Christiánæ fídei professiónem, primum verberáti sunt ac veheménter torti, deínde, in accénsum clíbanum injécti, ánimas suas Deo tradidérunt.</str></list><list><str>Romæ, via Nomentána, pássio sanctórum Mártyrum Alexándri, Evéntii et Theodúli Presbyterórum. Ex his Alexánder, sub Hadriáno Príncipe et Aureliáno Júdice, post víncula, cárceres, equúleum, úngulas et ignes, punctis crebérrimis per tota membra confóssus ac perémptus est; Evéntius vero et Theodúlus, post longos cárceres, ígnibus examináti, ad últimum decolláti sunt.</str><str>Nárniæ sancti Juvenáli, Epíscopi et Confessóris.</str><str>Apud montem Senárium, in Etrúria, natális sanctórum Sostenǽi et Ugucciónis Confessórum, e septem Fundatóribus Ordinis Servórum beátæ Maríæ Vírginis; qui, cælitus admóniti, eádem die et hora, salutatiónem Angélicam recitántes, e vita migrárunt. Ipsórum autem ac Sociórum festum prídie Idus Februárii celebrátur.</str><str>Constantinópoli sanctórum Mártyrum Alexándri mílitis, et Antonínæ Vírginis. Hæc, in persecutióne Maximiáni, sub Prǽside Festo, ad lupánar damnáta, et ab Alexándro, qui pro ipsa ibi remánserat, mutátis véstibus clam edúcta, cum eo póstmodum jussa est torquéri; et ambo simul in ignem, præcísis mánibus, pro Christo sunt injécti, atque ita, egrégio perácto certámine, coronántur.</str><str>In Thebáide sanctórum Mártyrum Timóthei et Mauræ cónjugis, quos Ariánus Præféctus, post multa torménta, cruci jussit affígi; in qua, per novem dies cum vivi pependíssent ac se ipsos in fide roborássent, martyrium consummárunt.</str><str>Aphrodísiæ, in Cária, sanctórum Mártyrum Diodóri et Rhodopiáni, qui, in persecutióne Diocletiáni Imperatóris, a cívibus suis lapidáti sunt.</str><str>Hierosólymis Invéntio Sacrosánctæ Crucis Domínicæ, sub Constantíno Imperatóre.</str></list><list><str>Apud Ostia Tiberína sanctæ Mónicæ, beáti Augustíni matris, cujus ille præcláram vitam, in libro nono Confessiónum, testatam relíquit.</str><str>In metállo Phennénsi Palæstínæ natális beáti Silváni, Gazæ Epíscopi, qui, in Diocletiáni Imperatóris persecutióne, Galérii Maximiáni Cǽsaris mandáto, cum plúrimis suis Cléricis, martyrio coronátus est.</str><str>Hierosólymis sancti Cyríaci Epíscopi, qui, cum loca sancta visitáret, ibídem, sub Juliáno Apóstata, cæsus est.</str><str>Cameríni sancti Porphyrii Presbyteri et Mártyris, qui, sub Décio Imperatóre et Antíocho Prǽside, cum plúrimos (in quibus fuit Venántius) ad Christi fidem convertísset, cápite amputátus est.</str><str>In metállo Phennénsi Palæstínæ sanctórum trigínta novem Mártyrum, qui, ad metálla damnáti, demum, post adustiónem candéntis ferri et ália torménta, simul cápite cæsi sunt.</str><str>Lauréaci, in Nórico Ripénsi, sancti Floriáni Mártyris, qui, sub Diocletiáno Imperatóre, Aquilíni Prǽsidis jussu, in flumen Anísum, ligáto ad collum saxo, præcipitátus est.</str><str>Colóniæ Agrippínæ sancti Paulíni Mártyris.</str><str>Tarsi, in Cilícia, sanctæ Pelágiæ, Vírginis et Mártyris, quæ, sub Diocletiáno Imperatóre, in bovem æneum candéntem inclúsa, martyrium complévit.</str><str>Nicomedíæ natális sanctæ Antóniæ Mártyris, quæ, nímium torta et váriis afflícta cruciátibus, áltero bráchio tribus suspénsa diébus, et in cárcere biénnio deténta, ad últimum a Priscilliáno Prǽside, in confessióne Dómini, flammis exústa est.</str><str>Medioláni sancti Venérii Epíscopi, cujus virtútes sanctus Joánnes Chrysóstomus, in epístola ad eum scripta, testátas relíquit.</str><str>In território Petragoricénsi sancti Sacerdótis, Epíscopi Lemovicénsis.</str><str>Hildeshémii, in Saxónia, sancti Godehárdi, Epíscopi et Confessóris, qui ab Innocéntio Papa Secúndo in Sanctórum censum relátus est.</str><str>Antisiodóri sancti Curcódomi Diáconi.</str></list><list><str>Sancti Pii Quinti, ex Ordine Prædicatórum, Papæ et Confessóris, qui Kaléndis mensis hujus obdormívit in Dómino.</str><str>Romæ sancti Silváni Mártyris.</str><str>Item Romæ sanctæ Crescentiánæ Mártyris.</str><str>Leocátæ, in Sicília, sancti Angeli, ex Ordine Carmelitárum, Presbyteri et Mártyris, qui ab hæréticis, ob defensiónem cathólicæ fídei, trucidátus est.</str><str>Alexandríæ sancti Euthymii Diáconi, qui ob Christum quiévit in cárcere.</str><str>Antisiodóri pássio sancti Joviniáni Lectóris.</str><str>Thessalonícæ natális sanctórum Mártyrum Irenǽi, Peregríni et Irénes, qui, ígnibus combústi, palmas martyrii percepérunt.</str><str>Hierosólymis sancti Máximi Epíscopi, qui a Maximiáno Galério Cǽsare, post óculum effóssum pedémque igníto ferro adústum, ad metálla damnátus est; atque, liber inde abíre permíssus et Ecclésiæ Hierosolymitánæ præpósitus, ibi, confessiónis glória præclárus, in pace tandem quiévit.</str><str>Edéssæ, in Syria, sancti Eulógii, Epíscopi et Confessóris.</str><str>Areláte, in Gállia, sancti Hilárii Epíscopi, doctrína et sanctitáte conspícui.</str><str>Viénnæ, in Gállia, sancti Nicéti Epíscopi, venerábilis sanctitátis viri.</str><str>Bonóniæ sancti Theodóri Epíscopi, méritis clari.</str><str>Medioláni sancti Gerúntii Epíscopi.</str><str>Eódem die sancti Sacerdótis, Epíscopi Saguntíni.</str></list><list><str>Damásci natális beáti Joánnis Damascéni, Presbyteri, Confessóris et Ecclésiæ Doctóris, doctrína et sanctitáte célebris. Hic, pro cultu sanctárum Imáginum, verbo et scriptis advérsus Leónem Isáuricum strénue decertávit; cujus Imperatóris ob calúmnias cum ipsi Joánni déxtera manus e Saracenórum Príncipe amputáta esset, idem, beátæ Maríæ Vírgini, cujus Imágines defenderat, se comméndans, prótinus déxteram íntegram sanámque recépit. Ejus autem festívitas sexto Kaléndas Aprílis celebrátur.</str><str>Romæ sancti Joánnis, Apóstoli et Evangelístæ, ante Portam Latínam; qui, ab Epheso, jussu Domitiáni, vinctus Romam est perdúctus, et, judicánte Senátu, ante eándem portam in ólei fervéntis dólium missus, exívit inde púrior et vegétior quam intrávit.</str><str>Cyréne, in Líbya, sancti Lúcii Epíscopi, quem in Actibus Apostolórum sanctus Lucas commémorat.</str><str>Antiochíæ sancti Evódii, qui (ut beátus Ignátius ad Antiochénses scribit), primus ibídem a sancto Petro Apóstolo ordinátus Epíscopus, glorióso martyrio vitam finívit.</str><str>In Africa sanctórum Mártyrum Heliodóri et Venústi, cum áliis septuagínta quinque.</str><str>In Cypro sancti Theódoti, Epíscopi Cyríniæ, qui, sub Licínio Imperatóre, gravíssima passus est, ac tandem, in Ecclésiæ pace, spíritum Deo réddidit.</str><str>Carrhis, in Mesopotámia, sancti Protógenis, Epíscopi et Confessóris.</str><str>In Anglia, sancti Eadbérti, Epíscopi Lindisfarnénsis, doctrína et pietáte insígnis.</str><str>Romæ sanctæ Benedíctæ Vírginis.</str><str>Salérni Translátio sancti Matthǽi, Apóstoli et Evangelístæ; cujus sacrum corpus, olim ex Æthiópia ad divérsas regiónes et demum ad eam urbem delátum, ibídem, in dedicáta ejus nómine Ecclésia, summo honóre cónditum fuit.</str></list><list><str>Sancti Stanislái, Epíscopi Cracoviénsis et Mártyris, qui sequénti die, corónam martyrii consecútus est.</str><str>Tarracínæ, in Campánia, natális beátæ Fláviæ Domitíllæ, Vírginis et Mártyris, quæ, cum esset fília sanctæ Plautíllæ, soróris sancti Mártyris Flávii Cleméntis Cónsulis, et sacro velámine fuísset a sancto Cleménte Pontífice consecráta, primum, in persecutióne Domitiáni, ob testimónium Christi, in ínsulam Póntiam, cum áliis plúrimis, exsílio deportáta, longum illic martyrium duxit. Novíssime vero, Tarracínam dedúcta, ibi, cum plúrimos doctrína et miráculis ad Christi fidem convertísset. Júdicis jussu incénso cubículo, in quo simul cum suis virgínibus Euphrósyna et Theodóra morabátur, cursum gloriósi martyrii consummávit. Ipsa vero Domitílla, una cum sanctis Martyribus Néreo et Achílleo atque Pancrátio, festíva celebritáte quarto Idus mensis hujus recólitur.</str><str>Eódem die sancti Juvenális Mártyris.</str><str>Nicomedíæ sanctórum Mártyrum fratrum Flávii, Augústi et Augustíni.</str><str>Ibídem sancti Quadráti Mártyris, qui, in persecutióne Décii Imperatóris, sæpius ad torménta repetítus, demum, cápite truncátus, martyrium complévit.</str><str>Eboráci, in Anglia, sancti Joánnis Epíscopi, vita et miráculis clari.</str><str>Papíæ sancti Petri Epíscopi.</str><str>Romæ Translátio córporis sancti Stéphani Protomártyris, quod, Pelágio Primo Summo Pontífice, e Constantinópoli ad Urbem allátum atque in sepúlcro sancti Lauréntii Mártyris in agro Veráno pósitum, ibídem magna piórum religióne cólitur.</str></list><list><str>Cracóviæ, in Polónia, natális sancti Stanislái, Epíscopi et Mártyris, qui a Bolesláo, ímpio Rege, necátus est. Ipsíus autem festum prídie hujus diéi celebrátur.</str><str>Medioláni item natális sancti Victóris Mártyris, qui, natióne Maurus et a primæva ætate Christiánus, a Maximiáno, cum esset in castris imperiálibus miles, compúlsus ut idólis sacrificáret, et in confessióne Dómini fortíssime persevérans, ideo, primum gráviter fústibus cæsus, sed, Deo protegénte, dolóris expers; deínde liquénti plumbo perfúsus, sed nihil pénitus læsus; novíssime gloriósi martyrii cursum, cápite abscíssus, implévit.</str><str>Constantinópoli sancti Agáthii Centuriónis, qui, in persecutióne Diocletiáni et Maximiáni, a Firmo Tribúno delátus quod Christiánus esset, et a Júdice Perínthi Bibiáno sævíssime tortus, Byzántii demum a Procónsule Flaccíno cápitis damnátus est. Ipsíus corpus ad Scyllácium littus, in Calábria, divínitus póstea delátum est, atque ibi honorífice asservátum.</str><str>Romæ sancti Bonifátii Papæ Quarti, qui Pántheon in honórem beátæ Maríæ ad Mártyres dedicávit.</str><str>Item Romæ sancti Benedícti Secúndi, Papæ et Confessóris.</str><str>Viénnæ, in Gállia, sancti Dionysii, Epíscopi et Confessóris.</str><str>Antisiodóri sancti Helládii Epíscopi.</str><str>In monastério Bellæ Vallis, in território Bisuntíno, sancti Petri, qui ex Mónacho Cisterciénsi factus est Tarentasiénsis in Sabáudia Epíscopus.</str><str>Apud Ruræmóndam, in Géldria, sancti Wirónis, Epíscopi Scoti.</str><str>In monte Gargáno Apparítio sancti Michaélis Archángeli, quem Pius Papa Duodécimus Radiólogis et Radiumtherapéuticis Patrónum et Protectórum constítuit.</str></list><list><str>Naziánzi, in Cappadócia, natális beáti Gregórii Epíscopi, Confessóris et Ecclésiæ Doctóris, ob singulárem divinárum rerum doctrínam cognoménto Theólogi; qui collápsam Constantinópoli cathólicam fidem, ipsíus urbis Episcopátum gerens, restítuit, hæresésque insurgéntes compréssit.</str><str>Romæ sancti Hermæ, cujus Apóstolus Paulus in Epístola ad Romános méminit. Ipse autem Hermas, digne semetípsum sacríficans acceptabilísque Deo hóstia factus, virtútibus clarus cæléstia regna petívit.</str><str>Cállii, via Flamínia, pássio sancti Geróntii, Epíscopi Ficoclénsis.</str><str>In Pérside sanctórum Mártyrum trecentórum et decem.</str><str>In Ægypto sancti Pachómii Abbátis, qui plúrima eréxit in ea regióne monasteria, et régulam Monachórum scripsit, quam ab Angelo dictánte didícerat.</str><str>In castro Vindecíno, in Gállia, deposítio sancti Beáti Confessóris.</str><str>Bonóniæ beáti Nicolái Albergáti, Mónachi Carthusiáni, ejúsdem civitátis Epíscopi et sanctæ Románæ Ecclésiæ Cardinális, sanctitáte et Apostólicis Legatiónibus clari; cujus corpus Floréntiæ, apud Carthusiános, cónditum est.</str><str>Constantinópoli Translátio sanctórum Andréæ Apóstoli, et Lucæ Evangelístæ de Achája; et Timóthei, uníus ex discípulis beáti Pauli Apóstoli, ab Epheso. Corpus autem sancti Andréæ, longo post témpore Amálphim devéctum, ibi pio fidélium concúrsu honorátur; ex cujus sepúlcro liquor ad languóres curándos júgiter manat.</str><str>Romæ item Translátio sancti Hierónymi Presbyteri, Confessóris et Ecclésiæ Doctóris, ex Béthlehem Judæ ad Basílicam sanctæ Maríæ ad Præsépe.</str><str>Bárii quoque, in Apúlia, Translátio sancti Nicolái, Epíscopi et Confessóris, ex Myra, civitáte Lyciæ.</str></list><list><str>Sancti Antoníni, ex Ordine Prædicatórum, Epíscopi Florentíni et Confessóris, cujus dies natális sexto Nonas mensis hujus recensétur.</str><str>Romæ, via Latína, natális sanctórum Mártyrum Gordiáni et Epímachi, quorum prior, pro confessióne nóminis Christi, témpore Juliáni Apóstatæ, diu plumbátis cæsus et ad últimum cápite truncátus, noctu a Christiánis sepúltus eádem via fuit in crypta, in quam beáti Epímachi Mártyris relíquiæ paulo ante translátæ fúerant ab Alexandría, ubi ipse, pro Christi fide, martyrium compléverat prídie Idus Decémbris.</str><str>In terra Hus sancti Job Prophétæ, admirándæ patiéntiæ viri.</str><str>Romæ beáti Calepódii, Presbyteri et Mártyris; quem Alexánder Imperátor gládio fecit occídi, et corpus ejus per civitátem trahi, atque in Tíberim jactári, quod invéntum Callístus Papa sepelívit. Decollátus est étiam Palmátius Consul cum uxóre et fíliis et áliis promíscui sexus quadragínta duóbus de domo sua, Simplícius quoque Senátor cum uxóre et sexagínta octo de famila sua, item et Felix cum uxóre sua Blanda; quorum cápita suspénsa sunt per divérsas portas Urbis, ad exémplum Christianórum.</str><str>Item Romæ, via Latína, ad Centum Aulas, natális sanctórum Mártyrum Quarti et Quincti, quorum córpora Cápuam transláta sunt.</str><str>Apud Leontínos, in Sicília, sanctórum Mártyrum Alphii, Philadélphi et Cyríni.</str><str>Smyrnæ sancti Dioscóridis Mártyris.</str><str>Apud Taréntum sancti Catáldi Epíscopi, miráculis clari.</str><str>Matríti sancti Isidóri Agrícolæ, quem, miráculis clarum, Gregórius Papa Décimus quintus, una cum sanctis Ignátio, Francísco Xavério, Terésia et Philíppo Nério, in Sanctórum númerum rétulit.</str><str>Medioláni Invéntio sanctórum Mártyrum Nazárii et Celsi, in qua beátus Ambrósius Epíscopus corpus sancti Nazárii recénti adhuc sánguine conspérsum réperit, atque ad Basílicam Apostolórum tránstulit, una cum córpore beáti Celsi púeri, quem idem ipse Nazárius nutríerat, et Anolínus, in Nerónis persecutióne, simul cum eo feríri gládio jússerat quinto Kaléndas Augústi; quo die festívitas gloriósi eórum martyrii celebrátur.</str></list><list><str>Natális beatórum Philíppi et Jacóbi Apostolórum. Ex his Philíppus, cum omnem fere Scythiam ad Christi fidem convertísset, tandem apud Hierápolim, Asiæ civitátem, cruci affíxus et lapídibus óbrutus, glorióso fine quiévit; Jacóbus vero, qui et frater Dómini légitur et primus Hierosolymórum Epíscopus, e pinna Templi præcipitátus, confráctis inde crúribus, ac fullónis fuste in cérebro percússus, intériit, ibique, non longe a Templo, sepúltus est.</str><str>Romæ, via Salária, natális beáti Anthimi Presbyteri, qui, post virtútum et prædicatiónis insígnia, in persecutióne Diocletiáni, in Tíberim præcipitátus, et ab Angelo exínde eréptus, oratório próprio restitútus est; deínde, cápite punítus, victor migrávit ad cælos.</str><str>Ibídem sancti Evéllii Mártyris, qui, cum esset de família Nerónis, ad passiónem sancti Torpétis in Christum crédidit, pro quo et decollátus est.</str><str>Item Romæ sanctórum Mártyrum Máximi, Bassi et Fábii; qui sub Diocletiáno, via Salária, cæsi sunt.</str><str>Auximi, in Picéno, sanctórum Mártyrum Sisínii Diáconi, Dioclétii et Floréntii, discipulórum sancti Anthimi Presbyteri; qui, sub Diocletiáno, lapídibus óbruti, martyrium complevérunt.</str><str>Cameríni sanctórum Mártyrum Anastásii et Sociórum; qui, in persecutióne Décii, sub Antíocho Prǽside, cæsi sunt.</str><str>Varénnis, in Gállia, sancti Gangúlfi Mártyris.</str><str>Viénnæ, in Gállia, sancti Mamérti Epíscopi, qui, ob imminéntem cladem, solémnes ante Ascensiónem Dómini triduánas in ea urbe Litanías instítuit; quem ritum póstea universális Ecclésia recípiens comprobávit.</str><str>Apud Silviníacum, in Gállia, deposítio sancti Majóli, Abbátis Cluniacénsis, cujus vita sanctis méritis fuit præclára.</str><str>Neápoli, in Campánia, sancti Francísci de Hierónymo, in Tarentínæ diœcésis óppido Cryptaleárum orti, Sacerdótis e Societáte Jesu et Confessóris, exímiæ in salúte animárum procuránda caritátis et patiéntiæ viri; quem Gregórius Papa Décimus sextus in Sanctórum cánonem rétulit.</str><str>Apud Septempedános, in Picéno, sancti Illumináti Confessóris.</str><str>Cálari, in Sardínia, sancti Ignátii a Lacóni, Confessóris, ex Ordine Minórum Capuccinórum, humilitáte, caritáte et miráculis præclári; quem Pius Papa Duodécimus Sanctórum honóribus decorávit.</str></list><list><str>Romæ, via Ardeatína, sanctórum Mártyrum Nérei et Achíllei fratrum, qui primo cum Flávia Domitílla, cujus erant eunúchi, in ínsula Póntia longum pro Christo duxérunt exsílium; póstmodum gravíssimis verbéribus attrectáti sunt; deínde, cum a Minútio Rufo, viro Consulári, equúleo et flammis ad immolándum compelleréntur, diceréntque se, a beáto Petro Apóstolo baptizátos, nulla ratióne posse idólis immoláre, cápite cæsi sunt. Horum sacræ relíquiæ, simúlque Fláviæ Domitíllæ, ex Diaconía sancti Hadriáni in antíquum eórum Títulum, ubi asservabántur olim recónditæ, dénuo restaurátum, solémniter translátæ sunt prídie hujus diéi, jussu Cleméntis Papæ Octávi; qui exínde hodiérna celebrándum die indíxit étiam festum ipsíus beátæ Domitíllæ Vírginis, cujus pássio Nonis hujus mensis recensétur.</str><str>Item Romæ, via Aurélia, sancti Pancrátii Mártyris, qui, cum esset annórum quatuórdecim, sub Diocletiáno, cápitis obtruncatióne martyrium complévit.</str><str>Salamínæ, in Cypro, sancti Epiphánii Epíscopi, qui, multíplici eruditióne et sacrárum sciéntia litterárum excéllens, vitæ quoque sanctitáte, zelo cathólicæ fídei, munificéntia in páuperes et virtúte miraculórum éxstitit admirándus.</str><str>Constantinópoli sancti Germáni Epíscopi, doctrína et virtútibus insígnis, qui Leónem Isáuricum, edíctum advérsus sacras Imágines promulgántem, magna fidúcia redárguit.</str><str>Tréviris sancti Modoáldi Epíscopi.</str><str>Romæ sancti Dionysii, qui éxstitit pátruus sancti Pancrátii Mártyris.</str><str>Argyrii, in Sicília, sancti Philíppi Presbyteri, qui, a Románo Pontífice ad eándem Sicíliam ínsulam missus, magnam illíus partem convértit ad Christum. Ipsíus vero sánctitas in liberándis energúmenis máxime declarátur.</str><str>In civitáte Calciaténsi, in Hispánia, sancti Domínici Confessóris.</str></list><list><str>Sancti Robérti Bellarmíno, e Societáte Jesu, Cardinális atque olim Epíscopi Capuáni, Confessóris et Ecclésiæ Doctóris, cujus dies natális décimo quinto Kaléndas Octóbris recensétur.</str><str>Romæ Dedicátio Ecclésiæ sanctæ Maríæ ad Mártyres, quam beátus Bonifátius Papa Quartus, expurgáto deórum ómnium véteri fano, quod Pántheon vocabátur, in honórem beátæ semper Vírginis Maríæ et ómnium Mártyrum dedicávit, témpore Phocæ Imperatóris. Ipsíus vero Dedicatiónis ánnuam solemnitátem póstmodum Summus Póntifex Gregórius item Quartus ab univérsa Ecclésia, et in honórem quidem ómnium Sanctórum, Kaléndis Novémbris agéndam esse constítuit.</str><str>Constantinópoli beáti Múcii, Presbyteri et Mártyris; qui, sub Diocletiáno Imperatóre et Laudício Procónsule, prius Amphípoli, in Macedónia, multis pœnis atque cruciátibus ob Christi confessiónem afflíctus, póstea, Byzántium usque perdúctus, capitáli senténtia occúbuit.</str><str>Alexandríæ commemorátio plurimórum sanctórum Mártyrum, qui, ob fidem cathólicam, ab Ariánis in Ecclésia Theónæ occísi sunt.</str><str>Heracléæ, in Thrácia, sanctæ Glycériæ, Mártyris Románæ, quæ, sub Antoníno Imperatóre et Sabíno Prǽside, cum fuísset plúrimis ac diris tentáta supplíciis et ab his divína ope incólumis evasísset, tandem feris est objécta, earúmque una, morsum córpori ipsíus infigénte, spíritum Deo réddidit.</str><str>Apud Trajéctum sancti Servátii, Tungrénsis Ecclésiæ Epíscopi; ad cujus méritum ómnibus demonstrándum, dum témpore híemis ómnia in circúitu nix repléret, sepúlcrum ejus numquam opéruit, donec, ex indústria cívium, Basílica super illud ædificáta est.</str><str>In Palæstína sancti Joánnis Silentiárii, qui, Coloniénsi in Arménia Episcopátu dimísso, in sancti Sabbæ laura monásticam vitam duxit, et sancto fine quiévit.</str><str>Pódii, in diœcési Pictaviénsi, sancti Andréæ Hubérti Fournet, Confessóris, olim párochi, Institúti Filiárum a Cruce una cum sancta Elísabeth Bichier des Ages Fundatóris, quem Pius Papa Undécimus Sanctórum fastis adscrípsit.</str></list><list><str>Tarsi, in Cilícia, natális sancti Bonifátii Mártyris, qui, sub Diocletiáno et Maximiáno passus, deínde Romam advéctus, via Latína sepúltus est.</str><str>In Gállia sancti Póntii Mártyris, cujus prædicatióne et indústria postquam duo Philíppi Cǽsares ad Christi fidem convérsi sunt, ipse, sub Valeriáno et Galliéno Princípibus, martyrii palmam adéptus est.</str><str>In Syria sanctórum Mártyrum Victóris et Corónæ, sub Antoníno Imperatóre; ex quibus Victor a Sebastiáno Júdice váriis et horréndis afféctus est cruciátibus. Cum autem ipsum Coróna, uxor cujúsdam mílitis, cœpísset beátum prædicáre ob martyrii constántiam, vidit duas corónas de cælo lapsas, unam Victóri et álteram sibi missam; cumque hoc audiéntibus cunctis testarétur, ipsa quidem inter árbores scissa, Victor vero decollátus est.</str><str>In Sardínia sanctárum Mártyrum Justæ, Justínæ et Henedínæ.</str><str>Ferénti, in Túscia, sancti Bonifátii Epíscopi, qui (ut refert beátus Gregórius Papa) sanctitáte et miráculis a puerítia cláruit.</str><str>In pago Bethárram, diœcésis Bajonénsis, sancti Michaélis Garicoïts, Confessóris, Congregatiónis Presbyterórum Missionariórum a Sacro Corde Jesu Fundatóris, apostólico zelo insígnis, quem Pius Papa Duodécimus Sanctórum fastis adscrípsit.</str><str>Níciæ, in Subalpínis, sanctæ Maríæ Domínicæ Mazzaréllo, Confundatrícis Institúti Filiárum Maríæ Auxiliatrícis, quæ humilitáte, prudéntia et caritáte præclára, in album sanctárum Vírginum a Pio Papa Duodécimo fuit reláta.</str></list><list><str>Sancti Joánnis Baptístæ de La Salle, Presbyteri et Confessóris, qui Sodalitátis Fratrum Scholárum Christianárum fuit Institútor, ac séptimo Idus Aprílis obdormívit in Dómino.</str><str>In Hispánia sanctórum Torquáti, Ctesiphóntis, Secúndi, Indalétii, Cæcílii, Hesychii et Euphrásii; qui Romæ a sanctis Apóstolis Epíscopi ordináti, et ad prædicándum verbum Dei in Hispánias dirécti sunt. Cum autem hi váriis úrbibus evangelizássent, et innúmeras multitúdines ad Christi fidem perduxíssent, divérsis in ea província locis quievérunt; scílicet Torquátus Acci, Ctésiphon Vérgii, Secúndus Abulæ, Indalétius Urci, Cæcílius Illíberi, Hesychius Cartéjæ et Euphrásius Illitúrgi.</str><str>Fausínæ, in Sardínia, sancti Simplícii, Epíscopi et Mártyris, qui, Diocletiáni témpore, sub Bárbaro Prǽside, perfóssus láncea martyrium consummávit.</str><str>Eboræ, in Lusitánia, sancti Máncii Mártyris.</str><str>In ínsula Chio natális beáti Isidóri Mártyris, in cujus Basílica exstat púteus, in quem fertur fuísse injéctus, de cujus aqua infírmi potáti sæpius sanántur.</str><str>Lampásci, in Hellespónto, pássio sanctórum Petri, Andréæ, Pauli et Dionysiæ.</str><str>Arvérnis, in Gállia, sanctórum Mártyrum Cássii, Victoríni, Máximi et Sociórum.</str><str>Ghelæ, in Brabántia, sanctæ Dympnæ, Vírginis et Mártyris, fíliæ Regis Hibernórum; quæ, cum in fide Christi et virginitáte servánda permanéret immóbilis, a patre jussa est decollári.</str></list><list><str>Eugúbii sancti Ubáldi, Epíscopi et Confessóris, miráculis clari.</str><str>Antisiodóri pássio sancti Peregríni, qui fuit primus ejúsdem civitátis Epíscopus. Hic, a beáto Xysto Papa Secúndo in Gállias, una cum áliis Cléricis, missus, ibi, Evangélicæ prædicatiónis múnere expléto, capitáli senténtia damnátus corónam méruit sempitérnam.</str><str>In Pérside sanctórum Mártyrum Audæ Epíscopi, septem Presbyterórum, novem Diaconórum, et septem Vírginum; qui sub Isdegérde Rege, variis tormentórum genéribus cruciáti, gloriósum martyrium complevérunt.</str><str>Pragæ, in Bohémia, sancti Joánnis Nepomucéni, Metropolitánæ Ecclésiæ Canónici; qui, frustra tentátus ut sigílli sacramentális fidem próderet, martyrii palmam, in flumen Moldávam dejéctus, eméruit.</str><str>In Isáuria natális sanctórum Mártyrum Aquilíni et Victoriáni.</str><str>Uzali, in Africa, sanctórum Mártyrum Felícis et Gennádii.</str><str>In Palæstína pássio sanctórum Monachórum, a Saracénis in laura sancti Sabbæ interfectórum.</str><str>Janóviæ, apud Pinsk, in Polésia, sancti Andréæ Bobóla, Sacerdótis e Societáte Jesu, qui, a schismáticis innumerabília tormentórum génera perpéssus, illústri martyrio coronátus est.</str><str>Ambiáni, in Gállia, sancti Honoráti Epíscopi.</str><str>Apud Cenómanos, in Gállia, sancti Dómnoli Epíscopi.</str><str>Mirándulæ, in Æmília, sancti Possídii, Calaménsis in Numídia Epíscopi, qui fuit sancti Augustíni discípulus, ejúsque præcláram vitam scripsit.</str><str>In monastério Enachduinénsi, in Hibérnia, tránsitus sancti Brendáni Presbyteri et Clonferténsis Abbátis.</str><str>Trecis, in Gállia, sancti Fídoli Confessóris.</str><str>Apud Forum Júlii, in Gállia, sanctæ Máximæ Vírginis, quæ, multis clara virtútibus, in pace quiévit.</str></list><list><str>Apud Villam Regálem, in Hispánia, sancti Paschális, ex Ordine Minórum, Confessóris, miræ innocéntiæ et pæniténtiæ viri; quem Leo Papa Décimus tértius cæléstem eucharisticórum Cœtuum et Societátum a sanctíssima Eucharístia Patrónum declarávit.</str><str>Noviodúni, in Gálliis, sanctórum Mártyrum Herádii, Pauli et Aquilíni, cum duóbus áliis.</str><str>Chalcédone sanctórum Mártyrum Solochónis et Sociórum mílitum, sub Maximiáno Imperatóre.</str><str>Alexandríæ sanctórum Mártyrum Adriónis, Victóris et Basíllæ.</str><str>Eódem die sanctæ Restitútæ, Vírginis et Mártyris; quæ, in Africa, Valeriáno imperánte, a Próculo Júdice várie torta, et in navículam pice et stupa refértam, ut in mari comburerétur, impósita, tandem, cum in incensóres, immísso igne, flamma converterétur, in oratióne spíritum Deo réddidit. Ipsíus corpus cum eádem navícula, Dei nutu, ad Ænáriam ínsulam, prope Neápolim, in Campánia, devéctum est, et a Christiánis magna veneratióne suscéptum; ac póstmodum in ejus honórem Constantínus Magnus Basílicam in ipsa urbe Neápoli erigéndam curávit.</str></list><list><str>Cameríni sancti Venántii Mártyris, qui, annos quíndecim natus, sub Decio Imperatóre et Antíocho Præside, una cum áliis decem, gloriósi certáminis cursum, cervícibus abscíssis implévit.</str><str>Ravénnæ, natális sancti Joánnis Primi, Papæ et Mártyris; qui, ab Ariáno Itáliæ Rege Theodoríco illuc dolo evocátus, ibídem, ab eo propter orthodóxam fidem diu macerátus in cárcere, vitam finívit. Ipsíus autem festum recólitur sexto Kaléndas Júnii, quo die sacrum ejus corpus, Romam relátum, in Basílica sancti Petri, Apostolórum Príncipis, sepúltum est.</str><str>Spoléti sancti Felícis Epíscopi, qui, sub Maximiáno Imperatóre, martyrii palmam adéptus est.</str><str>Heracléæ, in Ægypto, sancti Potamónis Epíscopi, qui primum, sub Maximiáno Galério, Confessor fuit; deínde, sub Constántio Imperatóre et Ariáno Prǽside Philágrio, martyrio coronátus est. Ipsum vero beátum virum sancti Ecclésiæ Patres Athanásius et Epiphánius suis láudibus celebrárunt.</str><str>In Ægypto sancti Dióscori Lectóris, in quem Præses multa et vária torménta ita exércuit, ut ungues ejus effóderet et lampádibus látera inflammáret, sed, cæléstis lúminis fulgóre pertérriti, cecidérunt minístri; novíssime autem ipse Dióscorus, láminis ardéntibus adustus, martyrium consummávit.</str><str>Ancyræ, in Galátia, sancti Theódoti Mártyris, et sanctárum septem Vírginum et Mártyrum, scílicet Thecúsæ, quæ ipsíus Theódoti erat ámita, Alexándræ, Cláudiæ, Phaínæ, Euphrásiæ, Matrónæ et Julíttæ. Hæ a Prǽside primum prostitútæ, sed Dei virtúte servátæ, deínde, lapídibus ad colla ligátis, in palúdem mersæ sunt; quarum relíquias colléctas cum Theódotus honorífice sepelísset, ídeo, comprehénsus a Prǽside, sævíssime dilaniátus est, ac demum, ense percússus, martyrii corónam accépit.</str><str>Upsali, in Suécia, sancti Eríci, Regis et Mártyris.</str><str>Romæ sancti Felícis Confessóris, ex Ordine Minórum Capuccinórum, evangélica simplicitáte et caritáte conspícui; quem Clemens Undécimus, Póntifex Máximus, Sanctórum fastis adscrípsit.</str></list><list><str>Natalis sancti Petri de Moróno, Confessóris, qui ex Anachoréta Summus Póntifex creátus, dictus est Cælestínus Quintus. Sed Pontificátu se póstmodum abdicávit, et in solitúdine religiósam vitam agens, virtútibus et miráculis clarus, migrávit ad Dóminum.</str><str>Romæ sanctæ Pudentiánæ Vírginis, quæ, post innúmeros agónes, post multórum Mártyrum venerabíliter exhíbitas sepultúras, post omnes facultátes suas pro Christo paupéribus erogátas, tandem de terris ad cælos migrávit.</str><str>Ibídem sancti Pudéntis Senatóris, qui ejúsdem sanctæ Pudentiánæ Vírginis ac sanctæ item Praxédis Vírginis fuit pater; atque, ab Apostólicis Christo in baptísmo vestítus, innocéntem túnicam usque ad vitæ corónam immaculáte custodívit.</str><str>Item Romæ, via Appia, natális sanctórum Calóceri et Parthénii eunuchórum; quorum prior, cum esset præpósitus cubículi uxóris Décii Imperatóris, postérior vero altérius múneris primicérius, et ambo nollent idólis sacrificáre, idcírco, ejúsdem Imperatóris jussu váriis ac diris sunt excruciáti supplíciis, ac tandem, cervícibus ardénti fuste contúsis, spíritum Deo tradidérunt.</str><str>Nicomedíæ sancti Philóteri Mártyris, qui Paciáni Procónsulis fílius éxstitit, et, sub Diocletiáno Imperatóre, multa passus, martyrii corónam accépit.</str><str>Ibídem sanctárum sex Vírginum et Mártyrum, quarum præcípua erat Cyríaca, quæ, cum líbere Maximiánum impietátis objurgásset, diríssime cæsa et dilaniáta est, atque ad últimum, igne cremáta, martyrium consummávit.</str><str>Cantuáriæ, in Anglia, sancti Dunstáni Epíscopi.</str><str>Lohanéti, in Británnia minóre, sancti Ivónis Presbyteri et Confessóris; qui, pro Christi amóre, causas pupillórum, viduárum ac páuperum defendébat.</str><str>Ficécli, in Etrúria, sancti Theóphili a Curte, Confessóris, Sacerdótis Ordinis Fratrum Minórum, sacrórum recéssum propagatóris, quem Pius Papa Undécimus inter Sanctos rétulit.</str></list><list><str>Aquilæ, in Vestínis, sancti Bernardíni Senénsis, Sacerdótis ex Ordine Minórum et Confessóris, qui verbo et exémplo Itáliam illustrávit.</str><str>Romæ sanctæ Plautíllæ, féminæ Consuláris, quæ beatórum Mártyrum Flávii Cleméntis Cónsulis soror et Fláviæ Domitíllæ Vírginis mater éxstitit; atque, a sancto Petro Apóstolo baptizáta, ómnium virtútum laude refúlgens, quiévit in pace.</str><str>Item Romæ, via Salária, natális sanctæ Basíllæ Vírginis, quæ, cum esset ex régio génere, et illustríssimum sponsum habéret illúmque dimisísset, accusáta fuit ab eo quod esset Christiána, et mox decrétum est a Galliéno Augústo ut aut sponsum recíperet, aut gládio interíret; cumque ipsa Virgo, convénta de hoc, respondísset se Regem regum habére sponsum, gládio transverberáta est.</str><str>Nemáusi, in Gálliis, sancti Baudélii Mártyris, qui comprehénsus est a Pagánis, et cum sacrificáre nollet idólis et in Christi fide inter vérbera et torménta immóbilis persísteret, martyrii palmam pretiósa morte suscépit.</str><str>Edéssæ, apud Ægas, in Cilícia, sanctórum Mártyrum Thalelǽi, Astérii, Alexándri et Sociórum, qui sub Numeriáno Imperatóre passi sunt.</str><str>In Thebáide sancti Aquilæ Mártyris, qui pectínibus pro Christo dilaniátus fuit.</str><str>Apud Bitúrcias, in Aquitánia, sancti Austregísili, Epíscopi et Confessóris.</str><str>Bríxiæ sancti Anastásii Epíscopi.</str><str>Papíæ sancti Theodóri Epíscopi.</str></list><list><str>Sancti Valéntis Epíscopi, qui, una cum tribus púeris, necátus est.</str><str>Alexandríæ commemorátio sanctórum Mártyrum Secúndi Presbyteri, et aliórum; quos sacris diébus Pentecóstes, sub Constántio Imperatóre, Ariánus Epíscopus Geórgius sævíssime occídi præcépit.</str><str>In Mauritánia Cæsariénsi natális sanctórum Mártyrum Diaconórum Timóthei, Pólii et Eutychii, qui, in eádem regióne dísseminántes verbum Dei, páriter coronári meruérunt.</str><str>Cæsaréæ, in Cappadócia, item natális sanctórum Mártyrum Polyéucti, Victórii et Donáti.</str><str>Córdubæ, in Hispánia, sancti Secundíni Mártyris.</str><str>Eódem die sanctórum Mártyrum Synésii et Theopómpi.</str><str>Cæsaréæ Philíppi natális sanctórum Mártyrum Nicóstrati et Antíochi Tribunórum, cum áliis milítibus.</str><str>Alexandríæ commemorátio sanctórum Episcopórum et Presbyterórum; qui, ab Ariánis exsílio relegáti, sanctis Confessóribus sociári meruérunt.</str><str>Níciæ, apud Varum flúvium, sancti Hospítii Confessóris, abstinéntiæ virtúte ac prophetíæ spíritu insígnis.</str></list><list><str>Romæ sanctórum Mártyrum Faustíni, Timóthei et Venústi.</str><str>In Africa sanctórum Mártyrum Casti et Æmílii, qui per passiónis ignem martyrium consummárunt. Hos (ut beátus Cypriánus scribit), in prima congressióne devíctos, Dóminus victóres in secúndo prælio réddidit, ut fortióres ígnibus fíerent qui ígnibus ante cessíssent.</str><str>Cománæ, in Ponto, sancti Basilísci Mártyris, qui, sub Maximiáno Imperatóre et Agríppa Prǽside, férreas calceátus crépidas, ignítis clavis confíxas, múltaque ália passus, demum, cápite obtruncátus et in flumen projéctus, martyrii glóriam consecútus est.</str><str>In Córsica sanctæ Júliæ Vírginis, quæ crucis supplício coronáta est.</str><str>In Hispánia sanctæ Quitériæ, Vírginis et Mártyris.</str><str>Ravénnæ sancti Marciáni, Epíscopi et Confessóris.</str><str>Pistórii, in Túscia, beáti Atthónis Epíscopi, ex Ordine Vallis Umbrósæ.</str><str>In pago Antisiodorénsi beáti Románi Abbátis, qui sancto Benedícto ministrávit in specu; inde, in Gállias proféctus, ibi, ædificáto monastério relictísque multis sanctitátis alúmnis, quiévit in Dómino.</str><str>Apud Aquínum sancti Fulci Confessóris.</str><str>Antisiodóri sanctæ Hélenæ Vírginis.</str><str>Cássiæ, in Umbria, sanctæ Ritæ Víduæ, Moniális ex Ordine Eremitárum sancti Augustíni; quæ, post sæculi núptias, ætérnum sponsum Christum únice diléxit.</str></list><list><str>Apud Língonas, in Gállia, pássio sancti Desidérii Epíscopi, qui, cum plebem suam ab exércitu Wandalórum vexári cérneret, ad Regem eórum pro ea supplicatúrus accéssit; a quo statim jugulári jussus, pro óvibus sibi créditis cervícem libénter exténdit, et, percússus gládio, migrávit ad Christum. Passi sunt autem cum ipso et álii plures de número gregis sui, qui apud eándem urbem cónditi sunt.</str><str>In Hispánia sanctórum Mártyrum Epitácii Epíscopi, et Basiléi.</str><str>In território Lugdunénsi sancti Desidérii, Epíscopi Viennénsis; qui, Theodoríci Regis jussu lapídibus óbrutus, martyrio coronátur.</str><str>In Africa sanctórum Mártyrum Quinctiáni, Lúcii et Juliáni, qui, in persecutióne Wandálica passi, ætérnas corónas meruérunt.</str><str>In Cappadócia commemorátio sanctórum Mártyrum, qui, in persecutióne Maximiáni Galérii, confráctis crúribus, necáti sunt; item eórum, qui eódem témpore, in Mesopotámia, appénsi pédibus in sublíme, cápite verso deórsum, suffocáti fumo et lento igne consúmpti, martyrium complevérunt.</str><str>Synnadæ, in Phrygia, sancti Michaélis Epíscopi.</str><str>Ipso die sancti Mercuriális Epíscopi.</str><str>Neápoli, in Campánia, sancti Euphébii Epíscopi.</str><str>Romæ sancti Joánnis Baptístæ de Rossi, Presbyteri et Confessóris, patiéntia et caritáte in evangelizándis paupéribus insígnis.</str><str>Apud Núrsiam sanctórum Eutychii et Floréntii Monachórum, quorum méminit beátus Gregórius Papa.</str></list><list><str>Antiochíæ natális sancti Mánahen, qui fuit Heródis Tetrárchæ collactáneus, atque, Doctor et Prophéta exsístens sub grátia novi Testaménti, in eádem urbe quiévit.</str><str>Item beátæ Joánnæ, uxóris Chuzæ, procuratóris Heródis, quam Lucas Evangelísta commémorat.</str><str>In Portu Románo natális sancti Vincéntii Mártyris.</str><str>Nannéte, in Británnia minóre, beatórum Mártyrum Donatiáni et Rogatiáni fratrum, qui, sub Diocletiáno Imperatóre, pro constántia fídei, in cárcerem missi, et in equúleo suspénsi ac laniáti, deínde láncea militári confóssi, novíssime cápite præcísi sunt.</str><str>In Istria sanctórum Mártyrum Zoélli, Servílii, Felícis, Silváni, et Dióclis.</str><str>Eódem die sanctórum Mártyrum Melétii, ducis exércitus, ac Sociórum ejus ducentórum et quinquagínta duórum mílitum; qui divérso mortis génere martyrium complevérunt.</str><str>Item sanctárum Mártyrum Susánnæ, Marciánæ et Palládiæ, eorúndem mílitum uxórum, quæ, una cum párvulis suis, confráctæ sunt.</str><str>Medioláni sancti Robustiáni Mártyris.</str><str>Bríxiæ sanctæ Afræ Mártyris, quæ sub Hadriáno Imperatóre passa est.</str><str>In monastério Lirinénsi, in Gállia, sancti Vincéntii Presbyteri, doctrína et sanctitáte conspícui.</str><str>Marróchii, in Africa, beáti Joánnis de Prado, Sacerdótis ex Ordine Minórum et Mártyris; qui, in prædicatióne Evangélii, post víncula, cárceres, flagélla plurimáque ália torménta, pro Christo fórtiter toleráta, per ignem martyrium consummávit.</str><str>Bonóniæ Translátio sancti Domínici Confessóris, témpore Gregórii Papæ Noni.</str></list><list><str>Salérni deposítio beáti Gregórii Séptimi, Papæ et Confessóris, ecclesiásticæ libertátis propugnatóris ac defensóris acérrimi.</str><str>Romæ, via Nomentána, natális beáti Urbáni Primi, Papæ et Mártyris, cujus exhortatióne et doctrína complúres (in quibus fuere Tibúrtius et Valeriánus) Christi suscepérunt fidem, et pro ea martyrium subiérunt. Ipse quoque, in persecutióne Alexándri Sevéri, multa passus pro Ecclésia Dei, tandem, cervícibus abscíssis, martyrio coronátus est.</str><str>Girvi, in Anglia, tránsitus sancti Bedæ Venerábilis, Presbyteri, Confessóris et Ecclésiæ Doctóris, sanctitáte et eruditióne celebérrimi. Ipsíus autem festum recólitur sexto Kaléndas Júnii.</str><str>Floréntiæ natális sanctæ Maríæ-Magdalénæ de Pazzis, Vírginis, ex Ordine Carmelitárum, vita et sanctitáte illústris. Ejus vero festívitas quarto Kaléndas Júnii celebrátur.</str><str>Doróstori, in Mysia inferióre, item natális sanctórum Mártyrum Pasícratis, Valentiónis et aliórum duórum, simul coronatórum.</str><str>Medioláni sancti Dionysii Epíscopi, qui, ab Ariáno Imperatóre Constántio in Cappadóciam pro fide cathólica relegátus, ibídem, propióre Martyribus titulo, spíritum Deo réddidit. Ejus sacrum corpus ab Aurélio Epíscopo transmíssum est Mediolánum ad beátum Ambrósium Epíscopum; cui piæ actióni offícium quoque sancti Basilíi Magni accessísse tráditur.</str><str>Floréntiæ natális sancti Zenóbii, ejúsdem civitátis Epíscopi, vitæ sanctitáte ac miraculórum glória conspícui.</str><str>In Británnia sancti Aldélmi, Epíscopi Schireburgénsis.</str><str>In território Tricassíno sancti Leónis Confessóris.</str><str>Lutétiæ Parisiórum sanctæ Magdalénæ-Sophíæ Barat, Fundatrícis Institúti Sorórum a Sacro Corde Jesu; quæ pro Christiána puellárum informatióne valde adlaborávit, et a Pio Papa Undécimo in sanctárum Vírginum catálogum fuit reláta.</str><str>Vérulis, in Hérnicis, Translátio sanctæ Maríæ Jacóbi; cujus sacrum corpus plúrimis miráculis illustrátur.</str><str>Assísii, in Umbria, item Translátio sancti Francísci Confessóris, témpore Gregórii Papæ Noni.</str></list><list><str>Romæ sancti Philíppi Nérii, Presbyteri et Confessóris, qui Congregatiónis Oratórii Fundátor fuit, ac virginitate, prophetíæ dono, et miráculis éxstitit insígnis.</str><str>Item Romæ sancti Eleuthérii, Papæ et Mártyris, qui multos nóbiles Romanórum ad fidem Christi perdúxit, et sanctos Damiánum et Fugátium in Británniam misit, qui Lúcium Regem, cum uxóre ipsíus ac toto fere pópulo, baptizárunt.</str><str>Cantuáriæ, in Anglia, natális sancti Augustíni, Epíscopi et Confessóris; qui, una cum áliis, a beáto Gregório Papa missus, genti Anglórum sacrum Christi Evangélium prædicávit., ibíque, virtútibus et miráculis gloriósus, obdormívit in Dómino. Ejus tamen festívitas quinto Kaléndas Júnii recólitur.</str><str>Athénis item natális beáti Quadráti, Apostolórum discípuli, qui, in persecutióne Hadriáni, fide et indústria sua cóngregans Ecclésiam grándi terróre dispérsam, librum pro Christiánæ religiónis defensióne, valde útilem et Apostólica doctrína dignum, eídem Imperatóri porréxit.</str><str>Romæ sanctórum Mártyrum Simítrii Presbyteri, et aliórum vigínti duórum; qui sub Antoníno Pio passi sunt.</str><str>Viénnæ, in Gállia, sancti Zacharíæ, Epíscopi et Mártyris, qui sub Trajáno passus est.</str><str>In Africa sancti Quadráti Mártyris, in cujus solemnitáte sanctus Augustínus sermónem hábuit.</str><str>Tudérti, in Umbria, natális sanctórum Mártyrum Felicíssimi, Heráclii et Paulíni.</str><str>In território Antisiodorénsi pássio sancti Prisci Mártyris, qui, cum ingénti multitúdine fidélium Christi, cápite cæsus est.</str><str>In civitáte Quiténsi, Æquatoriánæ Ditiónis, sanctæ Maríæ Annæ a Jesu de Parédes Vírginis, e tértio Ordine sancti Francísci, austeritáte et in próximum caritáte præcláræ, quam Pius Papa Duodécimus sanctárum Vírginum catálogo adnumerávit.</str></list><list><str>Sancti Bedæ Venerábilis, Presbyteri, Confessóris et Ecclésiæ Doctóris; qui migrávit in cælum octávo Kaléndas Júnii.</str><str>Sancti Joánnis Primi, Papæ et Mártyris; cujus dies natális quintodécimo Kaléndas Júnii refértur, sed festívitas hac die, ob Translatiónem córporis ejus, potíssimum celebrátur.</str><str>Doróstori, in Mysia inferióre, pássio beáti Júlii, qui, témpore Alexándri Imperatóris, cum esset veteránus et eméritæ milítiæ, comprehénsus est ab officiálibus, et Máximo Prǽsidi oblátus; quo præsénte, cum exsecrarétur idóla, et Christi nomen constantíssime confiterétur, capitáli senténtia punítus est.</str><str>In pago Atrebaténsi sancti Ranúlfi Mártyris.</str><str>Apud Soram sanctæ Restitútæ, Vírginis et Mártyris; quæ, sub Aureliáno Imperatóre et Agáthio Procónsule, fídei certámine suscépto, dǽmonum ímpetus, paréntum blandítias et tortórum sævítiam superávit, ac demum, cum áliis Christiánis, cápite truncáta, martyrio decoráta est.</str><str>Aráusicæ, in Gálliis, sancti Eutrópii Epíscopi, virtútibus atque miráculis illústris.</str><str>Herbípoli, in Germánia, sancti Brunónis, Epíscopi et Confessóris.</str></list><list><str>Sancti Augustíni, Epíscopi Cantuariénsis et Confessóris, cujus dies natális ágitur séptimo Kaléndas Júnii.</str><str>In Sardínia sanctórum Mártyrum Æmílii, Felícis, Priámi et Luciáni, qui, pro Christo certántes, ab eo glorióse coronáti sunt.</str><str>Carnóti, in Gállia, sancti Caráuni Mártyris, qui sub Domitiáno Imperatóre, cápite amputátus, martyrium sumpsit.</str><str>Item pássio sanctórum Crescéntis, Dioscóridis, Pauli et Helládii.</str><str>Thécuæ, in Palæstína, sanctórum Monachórum Mártyrum, qui, témpore Theodósii junióris, a Saracénis occísi sunt, quorum sacras relíquias collegérunt áccolæ, et summa veneratióne illas habuérunt.</str><str>Corínthi sanctæ Helicónidis Mártyris, témpore Gordiáni Imperatóris. Hæc primum, sub Perénnio Prǽside, multis torméntis afflícta, deínde, sub ejus successóre Justíno, íterum cruciáta, sed ab Angelis liberáta est; demum, disséctis mammis, ferísque objécta atque igne probáta, cápitis obtruncatióne martyrium complévit.</str><str>Lutétiæ Parisiórum sancti Germáni, Epíscopi et Confessóris; qui quantæ sanctitátis quantíque fúerit mériti, quibus étiam miráculis clarúerit, litterárum moniméntis Fortunátus Epíscopus consignávit.</str><str>Medioláni sancti Senatóris Epíscopi, virtútibus et eruditióne claríssimi.</str><str>Urgéllæ, in Hispánia Tarraconénsi, sancti Justi Epíscopi.</str><str>Floréntiæ sancti Pódii, Epíscopi et Confessóris.</str><str>Apud Nováriam sancti Bernárdi a Menthóne, Confessóris, qui in monte Jovis, super Alpes, in Valésia, celebérrimum cœnóbium et hospítium exstrúxit, atque a Pio Papa Undécimo, non modo Alpium íncolis vel viatóribus, sed iis étiam qui eárum juga ascendéndo se exércent, cæléstis Patrónus est attribútus.</str></list><list><str>Sanctæ Maríæ-Magdalénæ de Pazzis, ex Ordine Carmelitárum, Vírginis, cujus dies natális octávo Kaléndas Júnii recensétur.</str><str>Romæ, via Aurélia, natális sancti Restitúti Mártyris.</str><str>Apud Icónium, in Lycaónia, pássio sanctórum Conónis, et fílii annórum duódecim, qui, sub Aureliáno Imperatóre, cratículæ, prunis suppósitis et óleo superinfúso candéntis, suspensiónis in equúleo atque ignis pœnam constánter passi, ad extrémum, málleo lígneo mánibus eórum contrítis, spíritum emisérunt.</str><str>In agro Tridentíno natális sanctórum Mártyrum Sisínii, Martyrii et Alexándri; qui, témpore Honórii Imperatóris, in Anáuniæ pártibus (ut scribit in vita sancti Ambrósii Paulínus), persequéntibus Gentílibus, martyrii corónam adépti sunt.</str><str>Cameríni pássio sanctórum mille quingentórum et vigínti quinque Mártyrum.</str><str>Cæsaréæ Philíppi sanctárum Mártyrum Theodósiæ, quæ sancti Procópii Mártyris éxstitit mater, et aliárum duódecim nobílium matronárum; quæ, in persecutióne Diocletiáni, cápitis obtruncatióne consummátæ sunt.</str><str>Tréviris beáti Maximíni, Epíscopi et Confessóris; a quo sanctus Athanásius Epíscopus, ob persecutiónem Arianórum éxsulans honorífice suscéptus fuit.</str><str>Verónæ sancti Máximi Epíscopi.</str><str>Arcáni, in Látio, sancti Eleuthérii Confessóris.</str></list><list><str>Sancti Felícis Primi, Papæ et Mártyris, cujus dies natális tértio Kaléndas Januárii recensétur.</str><str>Túrribus, in Sardínia, sanctórum Mártyrum Gabíni et Críspuli.</str><str>Antiochíæ sanctórum Syci et Palatíni, qui, pro Christi nómine, multa torménta passi sunt.</str><str>Ravénnæ sancti Exsuperántii, Epíscopi et Confessóris.</str><str>Papíæ sancti Anastásii Epíscopi.</str><str>Cæsaréæ, in Cappadócia, sanctórum Basilíi et Emméliæ uxóris, qui fuérunt paréntes beatórum Basilíi Magni et Gregórii Nysséni ac Petri Sebasténsis Episcopórum, atque Macrínæ Vírginis. Hi vero sancti cónjuges, témpore Galérii Maximiáni, extórres facti, Pónticas solitúdines incolúere; et post persecutiónem, fíliis suárum relíctis virtútum herédibus, in pace quievérunt.</str><str>Híspali, in Hispánia, sancti Ferdinándi Tértii, Castéllæ et Legiónis Regis, ob virtútum præstántiam cognoménto Sancti; qui, fídei propagándæ zelo clarus, tandem, devíctis Mauris, ad cæléste regnum, terréno relícto, felíciter evolávit.</str><str>Rotómagi sanctæ Joánnæ Arcénsis Vírginis, Puéllæ Aurelianénsis appellátæ, quæ cum fórtiter pro pátria dimicásset, tandem, in hóstium potestátem trádita, iníquo judício condemnáta est et igne combústa; atque a Benedícto Décimo quinto, Pontífice Máximo, Sanctórum fastis adscrípta.</str></list><list><str>Festum beátæ Maríæ Vírginis Regínæ.</str><str>Romæ sanctæ Petroníllæ Vírginis, fíliæ beáti Petri Apóstoli, quæ, conjúgium nóbilis viri Flacci spernens, et, accéptis triduánis ad deliberándum indúciis, ínterim jejúniis et oratiónibus vacans, tértia die, mox ut Christi Sacraméntum accépit, emísit spíritum.</str><str>Aquiléjæ sanctórum Mártyrum fratrum Cántii, Cantiáni et Cantianíllæ, qui, cum essent ex illústri Aniciórum progénie, sub Diocletiáno et Maximiáno Imperatóribus, ob Christiánæ fídei constántiam, una cum pædagógo suo Proto, cápite plexi sunt.</str><str>Túrribus, in Sardínia, sancti Crescentiáni Mártyris.</str><str>Apud Comános, in Ponto, sancti Hérmiæ mílitis, qui, sub Antoníno Imperatóre, de innúmeris et sævíssimis torméntis divína ope liberátus, carníficem convértit ad Christum, et ejúsdem martyrii corónæ partícipem fecit; quam tamen ipse primus, gládio obtruncátus, accépit.</str><str>Verónæ sancti Lupicíni Epíscopi.</str><str>Romæ sancti Paschásii, Diáconi et Confessóris, cujus méminit beátus Gregórius Papa.</str></list></list><list><list><str>Sanctæ Angelæ Meríci Vírginis, ex tértio Ordine sancti Francísci; quæ fuit Institútrix Societátis Vírginum sanctæ Ursulæ, et ad accipiéndam corónam immarcescíbilem, sexto Kaléndas Februárii a cælésti Sponso vocáta est.</str><str>Romæ sancti Juvéntii Mártyris.</str><str>Augustodúni sanctórum Reveriáni Epíscopi, et Pauli Presbyteri, cum áliis decem, qui, sub Aureliáno Príncipe, martyrio coronáti sunt.</str><str>Cæsaréæ, in Palæstína, beáti Pámphili, Presbyteri et Mártyris, viri admirándæ sanctitátis et doctrínæ, atque in páuperes munífici; qui, ob Christi fidem, in persecutióne Galérii Maximiáni, primum, sub Urbáno Præside, cruciátus et in cárcerem trusus, deínde, sub Firmiliáno, íterum revocátus ad pœnas, una cum áliis martyrium consummávit. Passi sunt étiam tunc Valens Diáconus, et Paulus, aliíque novem; quorum memória áliis diébus celebrátur.</str><str>In Cappadócia sancti Thespésii Mártyris, qui, sub Alexándro Imperatóre et Simplício Præfécto, post ália torménta, decollátus est.</str><str>In Ægypto sanctórum Mártyrum Ischyriónis, ductóris mílitum, et aliórum quinque mílitum; qui, sub Diocletiáno Imperatóre, pro fide Christi, divérso mortis génere perémpti sunt.</str><str>Item sancti Firmi Mártyris, qui, in persecutióne Maximiáni, acerbíssimis plagis afféctus, lapídibus percússus, ac demum cápite cæsus est.</str><str>Perúsiæ sanctórum Mártyrum Felíni et Gratiniáni mílitum, qui, sub Décio, váriis torméntis cruciáti, martyrii palmam gloriósa morte percepérunt.</str><str>Bonóniæ sancti Próculi Mártyris, qui sub Maximiáno Imperatóre passus est.</str><str>Amériæ, in Umbria, sancti Secúndi Mártyris, qui, sub Diocletiáno, in Tíberim projéctus, martyrium consummávit.</str><str>Apud Tiférnum, in Umbria, sancti Crescentiáni, mílitis Románi, qui sub eódem Imperatóre, martyrio coronátus est.</str><str>In monastério Lirinénsi, in Gállia, sancti Caprásii Abbátis.</str><str>In monastério Onniénsi, apud Burgos, in Hispánia, sancti Enecónis, Abbátis Benedictíni, ob sanctitátis et miraculórum glóriam illústris.</str><str>Apud Montem Falcum, in Umbria, sancti Fortunáti Presbyteri, virtútibus et miráculis clari.</str><str>Tréviris sancti Simeónis Mónachi, qui a Benedícto Papa Nono in Sanctórum númerum relátus est.</str></list><list><str>Romæ natális sanctórum Mártyrum Marcellíni Presbyteri, et Petri Exorcístæ, qui, sub Diocletiáno, cum multos in cárcere ad fidem erudírent, ídeo post dira víncula et plúrima torménta, a Seréno Júdice decolláti sunt in loco qui dicebátur Silva Nigra; quæ deínde, in honórem Sanctórum, commutáto nómine Silva Cándida appelláta est. Horum córpora in crypta, juxta sanctum Tibúrtium, sepúlta sunt; eorúmque sepúlcrum sanctus Dámasus Papa vérsibus póstea exornávit.</str><str>In Campánia sancti Erásmi, Epíscopi et Mártyris. Hic, sub Diocletiáno Augústo, primum plumbátis cæsus, deínde fústibus gráviter mactátus, post resína, súlphure, plumbo, pice, cera oleóque perfúsus, illæsus appáruit; deínde Fórmiis, sub Maximiáno, divérsis atque immaníssimis supplíciis íterum tortus, sed ad confírmándum céteros a Deo servátus; tandem, vocánte Dómino, martyrio clarus, sancto fine quiévit. Ipsíus autem corpus Cajétam póstea translátum est.</str><str>Lugdúni, in Gállia, sanctórum Mártyrum Pothíni Epíscopi, Sancti Diáconi, Vétii, Epágathi, Matúri, Póntici, Bíblidis, Attali, Alexándri et Blandínæ, cum áliis multis; quorum fórtia et iteráta certámina, témpore Marci Aurélii Antoníni et Lúcii Veri, Ecclésiæ Lugdunénsis epístola, ad Ecclésias Asiæ et Phrygiæ scripta, recénset. In his sancta Blandína, sexu infírmior, córpore imbecíllior, conditióne dejéctior, diuturnióra et acerbióra certámina súbiens, et fortis adhuc pérmanens, gládio juguláta, céteros secúta est, quos hortabátur ad palmam.</str><str>In ínsula Proconnéso, in Propóntide, sancti Nicéphori, Epíscopi Constantinopolitáni, qui, paternárum traditiónum propugnátor acérrimus, pro cultu sanctárum Imáginum se Leóni Arméno, Imperatóri Iconoclástæ, constánter oppósuit; a quo mulctátus exsílio, ibídem, cum per quatuórdecim annos longum duxísset martyrium, migrávit ad Dóminum.</str><str>Romæ sancti Eugénii Primi, Papæ et Confessóris.</str><str>Trani, in Apúlia, sancti Nicolái Peregríni Confessóris, cujus mirácula in Concílio Románo, cui beátus Urbánus Papa Secúndus præfuit, recitáta sunt.</str></list><list><str>Arétii, in Túscia, sanctórum Mártyrum Pergentíni et Laurentíni fratrum, qui, in persecutióne Décii, sub Tibúrtio Præside, cum essent púeri, ibídem, post dira supplícia toleráta et magna mirácula osténsa, gládio cæsi sunt.</str><str>Constantinópoli sanctórum Mártyrum Lucilliáni et quátuor puerórum, scílicet Cláudii, Hypátii, Pauli et Dionysii. His cum púeris Lucilliánus, ex idolórum sacerdóte Christiánus factus, in fornácem, post vária torménta, injéctus est, sed, flamma imbre exstíncta, omnes illæsi evasérunt; dénique, ipse cruci affíxus, púeri autem gládio obtruncáti, sub Silváno Præside, consummáti sunt.</str><str>Córdubæ, in Hispánia, beáti Isaac Mónachi, qui, pro Christi fide, gládio necátus est.</str><str>Constantinópoli sanctæ Paulæ, Vírginis et Mártyris, quæ, cum prædictórum Mártyrum Lucilliáni ac Sociórum sánguinem collígeret, ídeo, comprehénsa, virgis percússa, et in ignem conjécta sed liberáta, demum et ipsa eódem loco, ubi sanctus Lucilliánus crucifíxus fúerat, decolláta est.</str><str>Carthágine sancti Cæcílii Presbyteri, qui sanctum Cypriánum ad Christi fidem perdúxit.</str><str>In território Aurelianénsi sancti Liphárdi, Presbyteri et Confessóris.</str><str>Lucæ, in Túscia, sancti Davíni Confessóris.</str><str>Anágniæ sanctæ Olívæ Vírginis.</str><str>Lutétiæ Parisiórum sanctæ Clotíldis Regínæ, cujus précibus vir ejus Clodovéus, Rex Francórum, Christi fidem suscépit.</str></list><list><str>Agnóni, in Aprútio citerióre, sancti Francísci, ex nóbili Neapolitána família Carácciolo, Confessóris, Congregatiónis Clericórum Regulárium Minórum Fundatóris, qui mira in Deum et próximum caritáte et ardentíssimo sacræ Eucharístiæ cultus propagándi stúdio flagrávit; atque a Pio Séptimo, Pontífice Máximo, Sanctórum cánoni adscríptus est. Ipsíus corpus Neápolim, in Campánia, translátum fuit, ibíque religiosíssime cólitur.</str><str>Romæ sanctórum Mártyrum Arétii et Daciáni.</str><str>Sísciæ, in Illyrico, sancti Quiríni Epíscopi, qui, sub Galério Præside, pro fide Christi (ut Prudéntius scribit), molári saxo ad collum ligáto, in flumen præcipitátus est; sed, lápide supernatánte, cum circumstántes Christiános, ne ejus terreréntur supplício neve titubárent in fide, diu fuísset hortátus, ipse, ut martyrii glóriam assequerétur, précibus a Deo, ut mergerétur, obtínuit.</str><str>Medioláni, sancti Clatéi, Epíscopi Brixiénsis et Mártyris, qui, sub Neróne Imperatóre, jussu Præfécti urbis illíus tentus, et, cum renuntiáre Christo nollet, multis verbéribus afflíctus et cápite obtruncátus est.</str><str>In Pannónia sanctórum Mártyrum Rútili et Sociórum.</str><str>Tíbure sancti Quiríni Mártyris.</str><str>Atrébati, in Gálliis, sanctæ Saturnínæ, Vírginis et Mártyris.</str><str>Constantinópoli sancti Metróphanis, Epíscopi et Confessóris insígnis.</str><str>Milévi, in Numídia, sancti Optáti Epíscopi, doctrína et sanctitáte conspícui, quem sancti Ecclésiæ Patres Augustínus et Fulgéntius suis láudibus celebrárunt.</str><str>Verónæ sancti Alexándri Epíscopi.</str></list><list><str>In Frísia sancti Bonifátii, Epíscopi Moguntíni et Mártyris. Hic de Anglia Romam venit, índeque a beáto Gregório Papa Secúndo in Germániam missus est ut Christi fidem illis géntibus evangelizáret, et, cum máximum ibi multitúdinem, præsértim Frísonum, Christiánæ religióni subjugásset, Germanórum Apóstolus méruit appellári; novíssime in Frísia, a furéntibus Gentílibus gládio perémptus, una cum Eóbano Coepíscopo et quibúsdam áliis servis Dei, martyrium consummávit.</str><str>Tyri, in Phœnícia, sancti Doróthei Presbyteri, qui, sub Diocletiáno, multa passus est; et, usque ad Juliáni témpora supérstes, sub eo, annum agens séptimum supra centésimum, venerándam senéctam martyrio honestávit.</str><str>In Ægypto natális sanctórum Mártyrum Marciáni, Nicánoris, Apollónii et aliórum, qui, in persecutióne Galérii Maximiáni, illústre martyrium consummárunt.</str><str>Perúsiæ sanctórum Mártyrum Floréntii, Juliáni, Cyríaci, Marcellíni et Faustíni, qui omnes, in persecutióne Décii Imperatóris, cápite cæsi sunt.</str><str>Córdubæ, in Hispánia, beáti Sáncii adolescéntis, qui, etsi in aula régia educátus, pro Christi tamen fide, in persecutióne Arábica, martyrium subíre non dubitávit.</str><str>Cæsaréæ, in Palæstína, pássio sanctárum Zenáidis, Cyriæ, Valériæ et Márciæ; quæ, per multa torménta, gaudéntes ad martyrium pervenérunt.</str></list><list><str>Magdebúrgi sancti Norbérti, ejúsdem civitátis Epíscopi et Confessóris, qui Fundátor exstitit Ordinis Præmonstraténsis.</str><str>Cæsaréæ, in Palæstína, natális beáti Philíppi, qui fuit unus de septem primis Diáconis. Hic, signis et prodígiis clarus, Samaríam ad Christi fidem convértit, et Regínæ Æthíopum Cándacis Eunúchum baptizávit, ac demum apud Cæsaréam requiévit. Juxta ipsum tres Vírgines, ejus fíliæ ac Prophetíssæ, tumulátæ jacent; nam quarta fília ejus, plena Spíritu Sancto, Ephesi occúbuit.</str><str>Romæ sancti Artémii, cum uxóre sua Cándida, et fília Paulína. Ex his Artémius, ad prædicatiónem et mirácula sancti Petri Exorcístæ, ad Christum convérsus, et, cum omni domo sua, a sancto Marcellíno Presbytero baptizátus, Seréni Judicis jussu plumbátis cæsus et gládio percússus est; uxor vero ejus et fília, in cryptam impúlsæ, lapídibus ruderibúsque sunt óbrutæ.</str><str>In agro Bononiénsi sancti Alexándri, Epíscopi Fæsuláni et Mártyris; qui, rédiens ex urbe Papía, ubi Ecclésiæ suæ bona apud Longobardórum Regem ab usurpatóribus vindicáverat, ab his in Rhenum flúvium est dejéctus et aquis præfocátus.</str><str>Tarsi, in Cilícia, sanctórum Mártyrum vigínti, qui, tempóribus Diocletiáni et Maximiáni, sub Simplício Júdice, per divérsa torménta glorificavérunt Deum in corpóribus suis.</str><str>Noviodúni, in Gálliis, sanctórum Mártyrum Amántii, Alexándri et Sociórum.</str><str>Medioláni deposítio sancti Eustórgii Secúndi, Epíscopi et Confessóris.</str><str>Verónæ sancti Joánnis Epíscopi.</str><str>Vesontióne, in Gálliis, sancti Cláudii Epíscopi.</str></list><list><str>Constantinópoli natális sancti Pauli, ejúsdem civitátis Epíscopi, qui sæpe ab Ariánis ob fidem cathólicam pulsus, et a sancto Júlio Primo, Románo Pontífice, restitútus est; ac demum, ab Ariáno Imperatóre Constántio relegátus ad Cucúsum, Cappadóciæ oppídulum, ibídem, Arianórum insídiis crudéliter strangulátus, ad cæléstia regna migrávit. Ipsíus autem corpus, Theodósio Imperatóre, Constantinópolim summo honóre, translátum fuit.</str><str>Córdubæ, in Hispánia, sanctórum Monachórum et Mártyrum Petri Presbyteri, Wallabónsi Diáconi, Sabiniáni, Wistremúndi, Habéntii et Jeremíæ, qui pro Christo, in persecutióne Arábica, sunt juguláti.</str><str>Hermópoli, in Ægypto, sancti Lycariónis Mártyris, qui laniátus, virgis férreis ignítis cæsus, áliaque sævíssima passus est, ac demum, gládio percússus, martyrium consummávit.</str><str>Placéntiæ sancti Antónii Maríæ Gianélli, Bobiénsis Epíscopi, Fundatóris Congregatiónis Filiárum Maríæ sanctíssimæ ab Horto nuncupatárum, quem Pius Papa Duodécimus inter sanctos Cælites adnumerávit.</str><str>In Anglia sancti Robérti Abbátis, ex Ordine Cisterciénsi.</str></list><list><str>Aquis in Gállia, sancti Maximíni, qui éxstitit primus ejúsdem civitátis Epíscopus, ac Dómini discípulus fuísse tráditur.</str><str>Eódem die sanctæ Callíopæ Mártyris, quæ, ob Christi fidem, abscíssis mammis atque adústis cárnibus, super téstulas volutáta, demum, truncáta cápite, martyrii palmam accépit.</str><str>Eboráci, in Anglia, sancti Willhélmi, Epíscopi et Confessóris, qui, inter cétera ad ejus sepúlcrum patráta mirácula, tres mórtuos suscitávit, atque ab Honório Papa Tértio in Sanctórum cánonem relátus est.</str><str>Apud Suessiónes, in Gálliis, natális sancti Medárdi, Epíscopi Novioménsis; cujus vita et mors pretiósa gloriósis miráculis commendátur.</str><str>Rotómagi sancti Gildárdi Epíscopi, qui fuit frater ejúsdem sancti Medárdi. Ambo autem fratres, eódem die nati eodémque die Epíscopi consecráti, uno quoque die de hac vita subtrácti, simul in cælum migrárunt.</str><str>Apud Sénonas sancti Heráclii Epíscopi.</str><str>Metis, in Gállia, sancti Clodúlphi Epíscopi.</str><str>In Picéno sancti Severíni, Septempedáni Epíscopi.</str><str>In Sardínia sancti Sallustiáni Confessóris.</str><str>Cameríni sancti Victoríni Confessóris, qui fuit prædícti sancti Severíni, Septempedáni Epíscopi, germánus frater.</str></list><list><str>Noménti in Sabínis, natális sanctórum Mártyrum Primi et Feliciáni fratrum, sub Diocletiáno et Maximiáno Imperatóribus. Hi gloriósi Mártyres, cum longævam in Dómino vitam duxíssent, et nunc simul pária, nunc singillátim divérsa et exquisíta pertulíssent torménta, ambo tandem felícis pugnæ cursum, a Nomentáno Præside Promóto animadvérsi gládio, consummavérunt. Ipsórum autem Mártyrum córpora, póstea Romam transláta, in Ecclésia sancti Stéphani Protomártyris, in monte Cælio, honorífice collocáta sunt.</str><str>Agénni in Gállia, pássio sancti Vincéntii, Levítæ et Mártyris, qui, ob Christi fidem, verbéribus diríssime cæsus et gládio decollátus est.</str><str>Apud Antiochíam sanctæ Pelágiæ, Vírginis et Mártyris, quam sancti Ambrósius et Joánnes Chrysóstomus magnis éfferunt láudibus.</str><str>Syracúsis, in Sicília, sancti Maximiáni Epíscopi, cujus sanctus Gregórius Papa sæpius méminit.</str><str>Andriæ, in Apúlia, sancti Richárdi, qui fuit primus ejúsdem civitátis Epíscopus, et miráculis cláruit.</str><str>In Ióna, Scótiæ ínsula, sancti Colúmbæ, Presbyteri et Abbátis.</str><str>Edéssæ, in Syria, sancti Juliáni Mónachi, cujus præclára gesta sanctus Ephræm Diáconus scripsit.</str></list><list><str>Sanctæ Margarítæ Víduæ, Scotórum Regínæ, quæ sextodécimo Kaléndas Decémbris obdormívit in Dómino.</str><str>Romæ, via Salária, pássio beáti Getúlii, claríssimi et doctíssimi viri, ac susceptórum e sancta uxóre Symphorósa beatórum septem fratrum Mártyrum patris, ejúsque Sociórum Cæreális, Amántii et Primitívi. Hi omnes, Hadriáni Imperatóris jussu, a Licínio Consulári tenti, primum cæsi sunt, deínde in cárcerem trusi; postrémum, incéndio tráditi, sed nullo modo ab igne læsi, martyrium suum, fústibus illíso cápite, complevérunt. Ipsórum autem córpora Symphorósa, beáti Getúlii uxor, collégit, et in arenário prædii sui honorífice sepelívit.</str><str>Item Romæ, via Aurélia, natális sanctórum Basílidis, Trípodis, Mándalis et aliórum vigínti Mártyrum, sub Imperatóre Aureliáno et Urbis Præfécto Platóne.</str><str>Neápoli, in Campánia, sancti Máximi, Epíscopi et Mártyris; qui, ob strénuam Nicǽnæ fídei confessiónem, a Constántio Imperatóre in exsílium pulsus, ibídem, ærúmnis conféctus, decéssit.</str><str>Prusæ, in Bithynia, sancti Timóthei, Epíscopi et Mártyris, qui, sub Juliáno Apóstata, cum Christum ejuráre noluísset, idcírco, ipsíus Imperatóris jussu, cápite abscíssus est.</str><str>Colóniæ Agrippínæ sancti Mauríni, Abbátis et Mártyris.</str><str>Nicomedíæ sancti Zacharíæ Mártyris.</str><str>In Hispánia sanctórum Mártyrum Críspuli et Restitúti.</str><str>In Africa sanctórum Mártyrum Arésii, Rogáti et aliórum quíndecim.</str><str>Petræ, in Arábia, sancti Astérii Epíscopi, qui, ob fidem cathólicam, ab Ariánis multa passus et ab Imperatóre Constántio in Africam relegátus est, ac tandem, in Ecclésiam suam restitútus, Conféssor gloriósus occúbuit.</str><str>Antisiodóri sancti Censúrii Epíscopi.</str></list><list><str>Salamínæ, in Cypro, natális sancti Bárnabæ Apóstoli, qui, natióne Cyprius, cum Paulo Géntium Apóstolus a discípulis ordinátus, multas regiónes cum eo peragrávit, injúnctum sibi opus Evangélicæ prædicatiónis exércens; postrémo, Cyprum proféctus, ibi Apostolátum suum glorióso martyrio decorávit. Ejus corpus, témpore Zenónis Imperatóris, ipso Bárnaba revelánte, repértum est, una cum códice Evangélii sancti Matthǽi, ejúsdem Bárnabæ manu descrípto.</str><str>Salmánticæ, in Hispánia, item natális sancti Joánnis a sancto Facúndo, ex Eremitárum sancti Augustíni Ordine, Confessóris; qui fídei zelo, sanctimónia vitæ ac miráculis cláruit. Ipsíus autem festívitas sequénti die celebrátur.</str><str>Aquiléjæ pássio sanctórum Felícis et Fortunáti fratrum, qui, in persecutióne Diocletiáni et Maximiáni, equúleo suspénsi, atque, ardéntibus lampádibus circa eórum látera appósitis et mox divína virtúte exstínctis, per ventrem fervénti óleo sunt perfúsi; et ad últimum, cum in Christi confessióne persísterent, gloriósi certáminis cursum, obtruncáti cápite, implevérunt.</str><str>Bremæ natális sancti Rembérti, Hamburgénsis ac Breménsis Epíscopi.</str><str>Tarvísii sancti Parísii, civis Bononiénsis, Confessóris et Mónachi, ex Ordine Camaldulénsi.</str><str>Romæ Translátio sancti Gregórii Nazianzéni, Epíscopi, Confessóris atque Ecclésiæ Doctóris; cujus sacrum corpus, e Constantinópoli ántea delátum ad Urbem, atque in Ecclésia sanctæ Dei Genitrícis ad Campum Mártium diu asservátum, Gregórius Décimus tértius, Póntifex Máximus, in Capéllum, a se in Basílica sancti Petri magnificentíssime exornátum, summa celebritáte tránstulit, ac postrídie digno honóre sub altári cóndidit.</str></list><list><str>Sancti Joánnis a sancto Facúndo, ex Eremitárum sancti Augustíni Ordine, Confessóris, qui migrávit in cælum prídie hujus diéi.</str><str>Romæ, via Aurélia, natális sanctórum Mártyrum Basílidis, Cyríni, Náboris et Nazárii militum, qui, in persecutióne Diocletiáni et Maximiáni, sub Aurélio Præfécto, ob Christiáni nóminis confessiónem, detrúsi in cárcerem et scorpiónibus laceráti, tandem cápite truncáti sunt.</str><str>Nicǽæ, in Bithynia, sanctæ Antonínæ Mártyris, quæ, in eádem persecutióne, a Priscilliáno Præside jussa est fústibus cædi, suspéndi in equúleo, latéribus laniári et flammis incéndi, ac demum gládio necári.</str><str>Romæ, in Basílica Vaticána, sancti Leónis Papæ Tértii, cui erútos ab ímpiis óculos et præcísam linguam Deus mirabíliter restítuit.</str><str>In Thrácia sancti Olympii Epíscopi, qui, ab Ariánis sede pulsus, Conféssor occúbuit.</str><str>In Cilícia sancti Amphiónis Epíscopi, qui, témpore Galérii Maximiáni, Conféssor fuit egrégius.</str><str>In Ægypto sancti Onúphrii Anachorétæ, qui in vasta erémo sexagínta annis vitam religióse perégit, et, magnis virtútibus ac méritis clarus, migrávit in cælum. Ipsíus vero insígnia gesta Paphnútius Abbas conscrípsit.</str></list><list><str>Patávii sancti Antónii Lusitáni, Sacerdótis ex Ordine Minórum et Confessóris, atque Ecclésiæ Doctóris, vita et miráculis, ac prædicatióne illústris, quem, uno post illíus óbitum anno nondum expléto, Gregórius Papa Nonus in Sanctórum cánonem rétulit.</str><str>Romæ, via Ardeatína, natális sanctæ Felículæ, Vírginis et Mártyris; quæ, nec Flacco núbere neque idólis immoláre volens, trádita est cuídam Júdici, qui eam in confessióne Christi perseverántem, post tenebricósam custódiam et famis inédiam, támdiu fecit in equúleo torquéri, donec illa emítteret spíritum, et sic demum depóni et in cloácam præcipitári. Ipsíus vero corpus, inde extráctum, sanctus Nicomédes Présbyter eádem via sepelívit.</str><str>In Pelígnis sancti Peregríni, Epíscopi et Mártyris, qui, pro fide cathólica, a Longobárdis in Atérnum flumen demérsus est.</str><str>Córdubæ, in Hispánia, sancti Fándilæ, Presbyteri et Mónachi; qui, in persecutióne Arábica, amputáto cápite, pro Christi fide martyrium súbiit.</str><str>In Africa sanctórum Mártyrum Fortunáti et Luciáni.</str><str>Bybli, in Phœnícia, sanctæ Aquilínæ, Vírginis et Mártyris, quæ, annos duódecim nata, sub Diocletiáno Imperatóre et Volusiáno Júdice, ob fídei confessiónem cólaphis et verbéribus cæsa, et súbulis candéntibus perforáta, demum, percússa gládio, virginitátem martyrio consecrávit.</str><str>In Cypro sancti Triphylii Epíscopi.</str></list><list><str>Sancti Basilíi, cognoménto Magni, Confessóris et Ecclésiæ Doctóris, qui Kaléndis Januárii obdormívit in Dómino, sed hac die potíssimum cólitur, qua Cæsariénsis in Cappadócia Epíscopus ordinátus est.</str><str>Samaríæ, in Palæstína, sancti Eliséi Prophétæ, cujus sepúlcrum, ubi et Prophéta quiéscit Abdías, a dæmónibus perhorrésci sanctus Hierónymus scribit.</str><str>Syracúsis, in Sicília, sancti Marciáni Epíscopi, qui, a beáto Petro Apóstolo ordinátus Epíscopus, ibídem, post Evangélii prædicatiónem, a Judæis occísus est.</str><str>Córdubæ, in Hispánia, sanctórum Mártyrum Anastásii Presbyteri, Felícis Mónachi, et Dignæ Vírginis.</str><str>Apud Suessiónes, in Gálliis, sanctórum mártyrum Valérii et Rufíni, qui, in persecutióne Diocletiáni, a Præside Rictiováro, post multa torménta, jussi sunt decollári.</str><str>Constantinópoli sancti Methódii Epíscopi.</str><str>Viénnæ, in Gállia, sancti Æthérii Epíscopi.</str><str>Apud Rhuténos, in Gállia, sancti Quinctiáni Epíscopi.</str></list><list><str>Apud Silárum flumen, in Lucánia, natális sanctórum Mártyrum Viti, Modésti atque Crescéntiæ, qui, sub Diocletiáno Imperatóre, e Sicília illuc deláti, ibídem, post ollam fervéntis plumbi, post béstias et catástas divína virtúte superátas, cursum gloriósi certáminis peregérunt.</str><str>Doróstori, in Mysia inferióre, sancti Hesychii mílitis, qui, cum beáto Júlio comprehénsus, post eum, sub Máximo Præside, martyrio coronátus est.</str><str>Zephyrii, in Cilícia, sancti Dulæ Mártyris, qui sub Præside Máximo, ob Christi nomen, virgis cæsus, in cratícula pósitus, fervénti óleo incénsus aliáque passus, martyrii palmam victor accépit.</str><str>Córdubæ, in Hispánia, sanctæ Beníldis Mártyris.</str><str>Sibápoli, in Mesopotámia, sanctárum Vírginum et Mártyrum Lybes et Leónidis sorórum, et Eutrópiæ, puéllæ annórum duódecim; quæ per divérsa torménta ad corónam martyrii pervenérunt.</str><str>Apud Valencénas, in Gállia, deposítio sancti Landelíni Abbátis.</str><str>Arvérnis, in Gállia, sancti Abrahæ Confessóris, sanctitáte ac miráculis illústris.</str><str>Pibráci, in diœcési Tolosáni, sanctæ Germánæ Cousin, Vírginis, quæ custodiéndis grégibus addícta permánsit, et, cum húmilis ac pauper vixísset, et, multis ærúmnis patientíssime tolerátis, migrásset ad Sponsum, plúrimis post óbitum miráculis cláruit; atque a Pio Nono, Pontífice Máximo, in sanctárum Vírginum número adscrípta fuit.</str></list><list><str>Mogúntiæ pássio sanctórum Auræi Epíscopi, et Justínæ soróris, ac ceterórum Mártyrum; qui, synáxim in Ecclésia agéntes, ab Hunnis, Germániam diripiéntibus, trucidáti sunt.</str><str>Vesontióne, in Gálliis, sanctórum Mártyrum Ferreóli Presbyteri, et Ferruntiónis Diáconi, qui, a beáto Irenæo Epíscopo missi ad prædicándum verbum Dei, póstea, sub Cláudio Júdice, divérsis pœnis excruciáti, gládio feriúntur.</str><str>Tarsi, in Cilícia, sanctórum Mártyrum Quírici et Julíttæ matris, sub Diocletiáno Imperatóre. Ex eis Quíricus, triénnis puéllus, cum matrem, quæ ante Alexándrum Præsidem nervis diríssime cædebátur, implacábili luctu lugéret, ad gradus tribunális illísus intériit; Julítta vero, post dira vérbera et grávia torménta, martyrii sui cursum obtruncatióne cápitis implévit.</str><str>Amathúnte, in Cypro, sancti Tychónis Epíscopi, témpore Theodósii junióris.</str><str>Lugdúni, in Gállia, deposítio beáti Aureliáni, Epíscopi Arelaténsis.</str><str>Nannéte, in Británnia minóre, sancti Similiáni, Epíscopi et Confessóris.</str><str>Misnæ, in Germánia, sancti Bennónis Epíscopi.</str><str>In monastério Aquiriénsi, in Brabántia, sanctæ Lutgárdis Vírginis.</str></list><list><str>Sancti Gregorii Barbadici, Cardinalis, Episcopi et Confessoris, cujus dies natalis sequenti die recensétur.</str><str>Romæ natális sanctórum ducentórum et sexagínta duórum Mártyrum, qui, in persecutióne Diocletiáni, pro fide Christi sunt necáti, ac pósiti via Salária véteri, ad clivum Cucúmeris.</str><str>Vesontióne, in Gálliis, sancti Antídii, Epíscopi et Mártyris, qui, ob Christi fidem, a Wándalis occísus fuit.</str><str>Apollóniæ, in Macedónia, sanctórum Mártyrum Atheniénsium Isáuri Diáconi, Innocéntii, Felícis, Jeremíæ et Peregríni, qui, a Tripóntio Tribúno várie torti, cápite obtruncáti sunt.</str><str>Tarracínæ, in Campánia, sancti Montáni mílitis, qui sub Hadriáno Imperatóre et Leóntio Consulári, post multa torménta, martyrii corónam accépit.</str><str>Apud Venáfrum, in Campánia, sanctórum Mártyrum Nicándri et Marciáni, qui, in persecutióne Maximiáni, cápite cæsi sunt.</str><str>Chalcédone sanctórum Mártyrum Manuélis, Sabélis et Ismaélis, qui, pacis causa apud Juliánum Apóstatam pro Persárum Rege legatióne fungéntes, ab ipso Imperatóre, cum idóla venerári compelleréntur idque constánti ánimo recusárent, gládio feríri jubéntur.</str><str>Amériæ, in Umbria, sancti Himérii Epíscopi, cujus corpus Cremónam, in Insúbria, translátum est.</str><str>In pago Bituricénsi, sancti Gundúlphi Epíscopi.</str><str>Aureliánis, in Gállia, sancti Avíti, Presbyteri et Confessóris.</str><str>In Phrygia sancti Hypátii Confessóris.</str><str>Item sancti Bessariónis Anachorétæ.</str><str>Pisis, in Túscia, sancti Rainérii Confessóris.</str></list><list><str>Edéssæ, in Mesopotámia, sancti Ephræm, Diáconi Edesséni et Confessóris, qui, post multos labóres pro Christi fide suscéptos, doctrína et sanctitáte conspícuus, sub Valénte Imperatóre quiévit in Dómino, et a Benedícto Papa Décimo quinto Doctor Ecclésiæ universális est declarátus.</str><str>Romæ, via Ardeatína, natális sanctórum Mártyrum Marci et Marcelliáni fratrum, qui, in persecutióne Diocletiáni, a Júdice Fabiáno tenti et ad stípitem alligáti, in pédibus clavos auctos accepérunt; cumque non cessárent laudáre Christum, lánceis per látera transfíxi sunt, et cum glória martyrii ad sidérea regna migrárunt.</str><str>Patavii sancti Gregorii Barbadici, Veneti, Cardinalis et Bergomatis primum, deinde Patavinæ dioeceseos Episcopi, quem mira virtutum et pastoralis sapientiæ laude conspicuum, Joannes vigesimus tertius Sanctorum corona insignivit. Ipsius autem festum pridie hujus diei celebratur.</str><str>Málacæ, in Hispánia, sanctórum Mártyrum Cyríaci, et Paulæ Vírginis, qui, lapídibus óbruti, inter saxa cælo ánimas reddidérunt.</str><str>Trípoli, in Phœnícia, sancti Leóntii mílitis, qui, sub Hadriáno Præside, una cum Hypátio Tribúno et Theodúlo, quos convértit ad Christum, per acérba torménta pervénit ad corónam martyrii.</str><str>Eódem die sancti Æthérii Mártyris, qui, in persecutióne Diocletiáni, post ignes et álios cruciátus, gládio cæsus est.</str><str>Alexandríæ pássio sanctæ Marínæ Vírginis.</str><str>Burdígalæ sancti Amándi, Epíscopi et Confessóris.</str><str>Apud Saccam, in Sicília, sancti Calógeri Eremítæ, cujus sánctitas in energúmenis liberándis máxime effúlget.</str><str>Schonáugiæ, in Germánia, sanctæ Elísabeth Vírginis, ob monásticæ vitæ observántiam célebris.</str></list><list><str>Floréntiæ sanctæ Juliánæ Falconériæ Vírginis, quæ Sorórum Ordinis Servórum beátæ Maríæ Vírginis fuit Institútrix, et a Cleménte Duodécimo, Pontífice Máximo, in sanctárum Vírginum númerum reláta est.</str><str>Medioláni sanctórum Mártyrum Gervásii et Protásii fratrum, ex quibus priórem támdiu jussit Astásius Judex plumbátis cædi, quoúsque ille spíritum exhaláret; posteriórem vero, fústibus cæsum, cápite truncári. Horum córpora, Dómino revelánte, beátus Ambrósius sánguine conspérsa et ita incorrúpta réperit, ac si eo die ipsi fuíssent interémpti; in quorum translatióne cæcus, féretri tactu, lumen recépit, et plúrimi, vexáti a dæmónibus, liberáti sunt.</str><str>In monastério Vallis Castri, in Picéno, natális sancti Romuáldi Ravennátis, Anachorétæ et Monachórum Camaldulénsium Patris; qui collápsam in Itália eremíticam disciplínam restítuit ac mirífice propagávit. Ejus tamen festívitas recólitur séptimo Idus Februárii, quo die sacræ ipsíus relíquiæ Fabriánum sunt translátæ.</str><str>Arétii, in Túscia, sanctórum Mártyrum Gaudéntii Epíscopi, et Culmátii Diáconi, qui, témpore Valentiniáni, furóre Gentílium cæsi sunt.</str><str>Eódem die sancti Bonifátii, Epíscopi et Mártyris; qui fuit beáti Romuáldi discípulus. Hic, a Gregório Quinto, Románo Pontífice, ad prædicándum Evangélium in Rússiam missus, ibi, cum per ignem transísset illǽsus, Regémque ac pópulum baptizásset, a furénte Regis fratre necátus est, atque sic optátam martýrii corónam accépit.</str><str>Ravénnæ sancti Ursicíni Mártyris, qui, sub Paulíno Júdice, post plúrima torménta, in Dómini confessióne pérmanens immóbilis, cápitis abscissióne martýrium complévit.</str><str>Sozópoli, in Pisídia, sancti Zósimi Mártyris, qui, in persecutióne Trajáni, sub Domitiáno. Prǽside, post acérbos cruciátus, cápite amputáto, victor migrávit ad Dóminum.</str></list><list><str>In ínsula Póntia natális sancti Silvérii, Papæ et Mártyris, qui, cum Anthimum, Epíscopum hæréticum, a suo prædecessóre Agapíto depósitum, restitúere noluísset, a Belisário, agénte ímpia Theodóra Augústa, in exsílium pulsus est, et ibídem, pro fide cathólica multis ærúmnis conféctus, defécit.</str><str>Romæ deposítio sancti Nováti, qui fuit fílius beáti Pudéntis Senatóris, et frater sancti Timóthei Presbyteri et sanctárum Christi Vírginum Pudentiánæ et Praxédis, qui ab Apóstolis erudíti sunt in fide. Ipsórum vero domus, in Ecclésiam commutáta, Pastóris Títulus appellátur.</str><str>Tomis, in Ponto, sanctórum Mártyrum Pauli et Cyríaci.</str><str>Petræ, in Palæstína, sancti Macárii Epíscopi, qui, ab Ariánis passus multa et in Africa relegátus, Conféssor quiévit in Dómino.</str><str>Híspali, in Hispánia, sanctæ Florentínæ Vírginis, soróris sanctórum Leándri et Isidóri Episcopórum.</str></list><list><str>Romæ sancti Aloísii Gonzágæ, Clérici e Societáte Jesu et Confessóris, principátus contémptu et innocéntia vitæ claríssimi, quem, a Summo Pontífice Benedícto Décimo tértio adscríptum Sanctórum fastis et Protectórem juvénibus præsértim studiósis datum, Pius Papa Undécimus cæléstem Christiánæ juventútis univérsæ Patrónum confirmávit solémniter atque íterum declarávit.</str><str>Item Romæ sanctæ Demétriæ Vírginis, quæ, sanctórum Mártyrum Flaviáni et Dafrósæ fília ac sanctæ Vírginis et Mártyris Bibiánæ soror, ipsa quoque, sub Juliáno Apóstata, martyrio coronáta est.</str><str>Eódem die sancti Eusébii, Samosaténi Epíscopi; qui, témpore Constántii, Imperatóris Ariáni, sub hábitu militári incógnitus Ecclésias Dei visitábat, ut in fide cathólica illas confírmáret. Deínde, sub Valénte, in Thráciam relegátur; sed, réddita pace Ecclésiæ, témpore Theodósii, ab exsílio revocátus, tandem, cum íterum Ecclésias visitáret, ei caput, tégula per mulíerem Ariánam désuper immíssa, confráctum est, sicque Martyr occúbuit.</str><str>Icónii, in Lycaónia, sancti Teréntii, Epíscopi et Mártyris.</str><str>Syracúsis, in Sicília, natális sanctórum Mártyrum Rufíni et Mártiæ.</str><str>In Africa sanctórum Mártyrum Cyríaci et Apollináris.</str><str>Mogúntiæ sancti Albáni Mártyris, qui ob Christi fidem, post longos labóres et dura certámina, factus est dignus coróna vitæ.</str><str>Papíæ sancti Urciscéni, Epíscopi et Confessóris.</str><str>Apud Tungrénses sancti Martíni Epíscopi.</str><str>In pago Ebroicénsi sancti Leutfrídi Abbátis.</str></list><list><str>Apud Nolam, Campániæ urbem, natális beáti Paulíni, Epíscopi et Confessóris, qui ex nobilíssimo et opulentíssimo factus est pro Christo pauper et húmilis, et, quod supérerat, seípsum pro rediméndo víduæ fílio, quem Wándali, Campánia devastáta, captívum in Africam abdúxerant, in servitútem dedit. Cláruit autem non solum eruditióne et copiósa vitæ sanctitáte, sed étiam poténtia advérsus dæmones; ejúsque præcláras laudes sancti Ambrósius, Hierónymus, Augustínus et Gregórius Papa scriptis suis celebrárunt. Ipsíus corpus, póstea Benevéntum et inde Romam translátum, tandem, Summi Pontíficis Pii Décimi jussu, Nolæ restitútum fuit.</str><str>Londíni in Anglia, sancti Joánnis Fisher, Epíscopi Roffénsis et Cardinális, qui pro fide cathólica et Románi Pontificis primátu, jubénte Henríco Octávo Rege, decollátus est.</str><str>In Monte Ararath pássio sanctórum Mártyrum decem míllium, crucifixórum.</str><str>Verolámii, in Británnia, sancti Albáni Mártyris, qui, témpore Diocletiáni, pro Clérico hóspite, quem domi excéperat et a quo Christiánæ fídei præceptiónibus imbútus fúerat, seípsum, commutáta veste, trádidit; et hanc ob causam, post vérbera et acérba torménta, cápite plexus est. Passus est étiam cum illo unus de milítibus, qui, dum eum dúceret ad supplícium, in via convérsus est ad Christum, et mox, gládio decollátus, próprio sánguine méruit baptizári. Hoc autem nóbile sancti Albáni ac Sócii durátum pro Deo certámen sanctus Beda Venerábilis descrípsit.</str><str>Samaríæ, in Palæstína, sanctórum mille quadringentórum octogínta Mártyrum, qui, sub Rege Persárum Chósroa, pro Christi fide interfécti sunt.</str><str>Eódem die sancti Nicétæ, Romantiánæ civitátis Epíscopi, doctrína sanctísque móribus clari.</str><str>Neápoli, in Campánia, sancti Joánnis Epíscopi, quem beátus Paulínus, Epíscopus Nolánus, ad cæléstia regna vocávit.</str><str>In monastério Cluniacénsi, in Gállia, deposítio sanctæ Consórtiæ Vírginis.</str><str>Romæ beáti Innocéntii Papæ Quinti, ex Ordine Prædicatórum, Confessóris, qui ad tuéndam Ecclésiæ libertátem et Christianórum concórdiam suávi prudéntia adlaborávit. Cultum autem, ei exhíbitum, Leo Décimus tértius, Póntifex Máximus, ratum hábuit et confirmávit.</str><str>Item Romæ Translátio sancti Flávii Cleméntis, viri Consuláris et Mártyris; qui, sanctæ Plautíllæ frater ac beátæ Vírginis et Mártyris Fláviæ Domitíllæ avúnculus, a Domitiáno Imperatóre, quocum Consulátum gésserat, ob Christi fidem interémptus est. Ipsíus porro corpus, in Basílica sancti Cleméntis Papæ invéntum, ibídem solémni pompa recónditum est.</str></list><list><str>Vigília Nativitátis sancti Joánnis Baptístæ.</str><str>Romæ sancti Joánnis Presbyteri, qui, sub Juliáno Apóstata, via Salária véteri, ante simulácrum Solis decollátus est, et corpus ejus a beáto Concórdio Presbytero juxta Mártyrum Concília sepúltum.</str><str>Item Romæ sanctæ Agrippínæ, Vírginis et Mártyris, quæ sub Valeriáno Imperatóre martyrium consummávit. Ipsíus autem corpus, in Sicíliam translátum ac Menis cónditum, multis miráculis corúscat.</str><str>Sútrii, in Túscia, sancti Felícis Presbyteri, cujus os támdiu jussit Túrcius Præféctus lápide contúndi, donec ipse Felix emítteret spíritum.</str><str>Nicomedíæ commemorátio plurimórum sanctórum Mártyrum, qui, témpore Diocletiáni, in móntibus et spelúncis laténtes, pro Christi nómine martyrium læto ánimo subiérunt.</str><str>Philadelphíæ, in Arábia, sanctórum Mártyrum Zenónis, ejúsque servi Zenæ. Hic dómini sui vincti caténas exósculans, eúmque rogans ut se in torméntis partícipem dignarétur habére, a milítibus tentus est, et cum ipso dómino parem martyrii corónam accépit.</str><str>Augústæ Taurinórum sancti Joséphi Cafásso, Sacerdótis, qui levítis pietáte et sciéntiæ augéndis atque damnátis cápite Deo conciliándis fuit illústris, et a Pio Papa Duodécimo inter sanctos Cælites adscríptus est.</str><str>In monastério Elyénsi, in Británnia, sanctæ Ediltrúdis, Regínæ et Vírginis, quæ sanctitáte et miráculis clara migrávit ad Dóminum. Ipsíus autem corpus, úndecim post annis, invéntum est incorrúptum.</str></list><list><str>Natívitas sancti Joánnis Baptístæ, Præcursóris Dómini, ac sanctórum Zacharíæ et Elísabeth fílii, qui Spíritu Sancto replétus est adhuc in útero matris suæ.</str><str>Romæ commemorátio sanctórum plurimórum Mártyrum, qui a Neróne Imperatóre, ut a se incénsæ Urbis ódium avérteret, calumnióse accusáti, divérso mortis génere jussi sunt sævíssime intérfici. Horum síquidem álii, ferárum tergis contécti, laniátibus canum expósiti sunt; álii crúcibus affíxi; aliíque incéndio tráditi, ut, ubi defecísset dies, in usum noctúrni lúminis deservírent. Erant hi omnes Apostolórum discípuli, et primítiæ Mártyrum, quas Romána Ecclésia, fértilis ager Mártyrum, ante Apostolórum necem transmísit ad Dóminum.</str><str>Item Romæ sanctórum Mártyrum Fausti et aliórum vigínti trium.</str><str>Mechlíniæ, in Brabántia, pássio sancti Rumóldi, Epíscopi Dublinénsis et Mártyris, e Scotórum Rege progéniti.</str><str>Sátalis, in Arménia, sanctórum Mártyrum septem fratrum, scílicet Oréntii, Heróis, Pharnácii, Firmíni, Firmi, Cyríaci et Longíni mílitum; qui a Maximiáno Imperatóre, eo quod Christiáni essent, cíngulo militári priváti sunt, et, ab ínvicem separáti atque in divérsa loca abdúcti, in dolóribus et ærúmnis pósiti, quievérunt in Dómino.</str><str>In vico Christólio, in território Parisiénsi, pássio sanctórum Mártyrum Agoárdi et Aglibérti, cum áliis innúmeris promíscui sexus.</str><str>Augustodúni deposítio sancti Simplícii, Epíscopi et Confessóris.</str><str>Láubiis, in Bélgio, sancti Theodúlphi Epíscopi.</str></list><list><str>In território Guléti, prope Nuscum, sancti Guliélmi Confessóris, Patris Eremitárum Montis Vírginis.</str><str>Apud Berœam natális sancti Sosípatris, qui fuit discípulus beáti Pauli Apóstoli.</str><str>Romæ sanctæ Lúciæ, Vírginis et Mártyris, cum áliis vigínti duóbus.</str><str>Alexandríæ sancti Gallicáni Mártyris, viri Consuláris, qui, sublimátus ínfulis triumphálibus et Constantíno Augústo carus, a sanctis Joánne et Paulo ad Christi fidem convérsus est; eáque suscépta, cum sancto Hilaríno secéssit ad Ostia Tiberína, atque ibi hospitalitáti et infirmórum servítio totum se dedit. Cujus rei fama in toto Orbe divulgáta, multi úndique illuc veniéntes vidébant virum ex Patrício et Cónsule laváre páuperum pedes, pónere mensam, aquam mánibus effúndere, languéntibus sollícite ministráre et cétera pietátis offícia exhibére. Ipse póstmodum, sub Juliána Apóstata, inde expúlsus, Alexandríam perréxit; ibíque, cum a Rauciáno Júdice sacrificáre cogerétur et contémneret, ideo, percússus gládio, Christi Martyr efféctus est.</str><str>Sibápoli, in Mesopotámia, sanctæ Febróniæ, Vírginis et Mártyris; quæ, in persecutióne Diocletiáni, sub Siléno Júdice, ob fidem et pudicítiam servándam, primo virgis cæsa et equúleo torta, deínde pectínibus laniáta atque igne succénsa, demum, excússis déntibus ac mammis pedibúsque abscíssis, cápitis damnáta, tot passiónum ornáta monílibus migrávit ad Sponsum.</str><str>Apud Rhégium sancti Prósperi Aquitáni, ejúsdem urbis Epíscopi, eruditióne ac pietáte insígnis, qui advérsus Pelagiános, pro fide cathólica, strénue decertávit.</str><str>Tauríni natális sancti Máximi, Epíscopi et Confessóris, doctrína et sanctitáte celebérrimi.</str><str>In Hollándia sancti Adelbérti Confessóris, qui fuit discípulus sancti Willibrórdi Epíscopi.</str></list><list><str>Romæ, in monte Cælio, sanctórum Mártyrum Joánnis et Pauli fratrum, quorum primus erat præpósitus domus, secúndus primicérius Constántiæ Vírginis, fíliæ Constantíni Imperatóris, et ambo póstea, sub Juliáno Apóstata, martyrii palmam, cædénte gládio, percepérunt.</str><str>Apud Tridéntum sancti Vigílii Epíscopi, qui, cum relíquias idololatríæ pénitus exstirpáre conarétur, ideo, pro Christi nómine, a feris et bárbaris homínibus percússus lápidum imbre, martyrium implévit.</str><str>Apud Valencénas, in Gállia, pássio sanctórum Mártyrum Sálvii, qui éxstitit Engolisménsis Epíscopus, et Supérii.</str><str>Córdubæ, in Hispánia, natális sancti Pelágii adolescéntuli, qui, ob confessiónem fídei, Regis Saracenórum Abdaraméni jussu forcípibus férreis membrátim præcísus, martyrium suum glorióse consummávit.</str><str>Bellícii, in Gállia, sancti Anthélmi, qui ex majóris Carthúsiæ Prióre, factus est ejúsdem civitátis Epíscopus.</str><str>In pago Pictaviénsi sancti Maxéntii, Presbyteri et Confessóris; qui miráculis cláruit.</str><str>Thessalonícæ sancti David Eremítæ.</str><str>Eódem die sanctæ Perseverándæ Vírginis.</str></list><list><str>In Galátia sancti Crescéntis, qui fuit beáti Pauli Apóstoli discípulus. Hic, in Gállias tránsitum fáciens, verbo prædicatiónis multos ad fidem Christi convértit; regréssus vero ad gentem cui speciáliter datus erat Epíscopus, demum, sub Trajáno, cum Gálatas ipsos usque ad finem vitæ suæ in ópere Dómini confírmásset, martyrium consummávit.</str><str>Córdubæ, in Hispánia, sanctórum Mártyrum Zóili, et aliórum decem et novem.</str><str>Cæsaréæ, in Palæstína, sancti Anécti Mártyris, qui, in persecutióne Diocletiáni, sub Urbáno Præside, cum álios ad martyrium hortátus esset et idóla oratióne sua prostrásset, a decem milítibus verberári jussus est; ac tandem, mánibus pedibúsque præcísis, truncátus cápite, martyrii corónam accépit.</str><str>Constantinópoli sancti Sampsónis Presbyteri, páuperum exceptóris.</str><str>In castro Cainóne, in Gállia, sancti Joánnis, Presbyteri et Confessóris.</str><str>Varadíni, in Hungária, sancti Ladislái Regis, qui claríssimis miráculis usque ad diem hodiérnum corúscat.</str></list><list><str>Vigília sanctórum Apostolórum Petri et Pauli.</str><str>Lugdúni, in Gállia, sancti Irenæi, Epíscopi et Mártyris; qui (ut scribit sanctus Hierónymus) beáti Polycárpi, Smyrnénsis Epíscopi, discípulus fuit, et Apostolicórum témporum vicínis. Is, cum advérsus hæréticos verbis ac scriptis plúrimum decertásset, tandem, in persecutióne Sevéri, cum omni fere civitátis suæ pópulo, coronátus est glorióso martyrio. Ipsius tamen festívitas quinto Nonas Julii celebratur.</str><str>Trajécti sancti Benígni, Epíscopi et Mártyris.</str><str>Alexandríæ, in persecutióne Sevéri, sanctórum Mártyrum Plutárchi, Seréni, Heraclídis catechúmeni, Herónis neóphyti, et altérius Seréni, Rháidis catechúmenæ, et Potamiœnæ cum ipsíus matre Marcélla; inter quos præcípue enítuit Potamiœna Virgo, quæ, primo imménsos innumerósque agónes pro virginitáte desudávit, deínde étiam exquisíta et inaudíta torménta pro fide sustínuit, ad últimum, simul cum matre, igne consúmpta est.</str><str>Eódem die sancti Pápii Mártyris, qui, in persecutióne Diocletiáni Imperatóris, flagris cæsus, atque in lebétem, óleo et ádipe fervénti plenum, immíssus, áliaque horrénda supplícia perpéssus, demum, datis cervícibus, coronátur.</str><str>Córdubæ, in Hispánia, sancti Argymíri, Mónachi et Mártyris, qui in persecutióne Arábica, pro Christi fide, in equúleo pósitus et ense transfóssus est.</str><str>Romæ sancti Pauli Primi, Papæ et Confessóris.</str><str>Lúere, in diœcési Brixiénsi, sanctæ Vincéntiæ Gerósa Vírginis, Institúti Sorórum a Caritáte una cum sancta Bartholomǽa Capitánio Fundatrícis, quam Pius Papa Duodécimus albo sanctárum Vírginum accénsuit.</str></list><list><str>Romæ natális sanctórum Apostolórum Petri et Pauli, qui eódem anno eodémque die passi sunt, sub Neróne Imperatóre. Horum prior, in eádem Urbe, cápite ad terram verso cruci affíxus, et in Vaticáno juxta viam Triumphálem sepúltus, totíus Orbis veneratióne celebrátur; postérior autem, gládio animadvérsus, et via Ostiénsi sepúltus, pari honóre habétur.</str><str>In Cypro sanctæ Maríæ, matris Joánnis qui cognominátus est Marcus.</str><str>In castro Argentómacho, in Gállia, sancti Marcélli Mártyris, qui, pro fide Christi, una cum Anastásio, viro militári, cápite plexus est.</str><str>Génuæ natális sancti Syri Epíscopi.</str><str>Nárniæ sancti Cássii, ejúsdem cívitiátis Epíscopi, de quo sanctus Gregórius Papa refert quod nullus ferme dies vitæ ejus abscedébat, quo placatiónis hóstias omnipoténti Deo non offérret; cui et concordábat vita, quia, cuncta quæ habébat, in eleemósynis tríbuens, in hora sacrifícii totus in lácrimis diffluébat. Demum, natalítio Apostolórum die, quo síngulis annis Romam veníre consuéverat, in eádem Narniénsi urbe, cum Missárum solémnia celebrásset, et corpus Domínicum pacémque ómnibus dedísset, migrávit ad Dóminum.</str><str>In território Senonénsi sanctæ Benedíctæ Vírginis.</str></list><list><str>Commemorátio sancti Pauli Apóstoli.</str><str>Romæ sanctæ Lucínæ, Apostolórum discípulæ, quæ, de facultátibus suis commúnicans Sanctórum necessitátibus, Christiános in cárcere deténtos visitábat, ac sepultúræ Mártyrum inserviébat; juxta quos et ipsa, in crypta a se constrúcta, sepúlta est.</str><str>Item Romæ sanctæ Æmiliánæ Mártyris.</str><str>Ipso die sanctórum Mártyrum Caji Presbyteri, et Leónis Subdiáconi.</str><str>Alexandríæ pássio sancti Basílidis, qui, sub Sevéro Imperatóre, cum sanctam Potamiœnam Vírginem, quam ad supplícium ducébat, ab impudicórum hóminum petulántia tutátus esset, religiósi offícii mercédem ab ea recépit; nam ipsa, post tríduum illi appárens et ejus cápiti corónam impónens, non tantum convértit eum ad Christum, sed étiam, brevi agóne certántem, suis précibus Mártyrem gloriósum effécit.</str><str>Lemóvicis, in Aquitánia, sancti Martiális Epíscopi, cum duóbus Presbyteris Alpiniáno et Austricliniáno; quorum vita signis miraculórum ádmodum effúlsit.</str><str>In território Vivariénsi, in Gálliis, sancti Ostiáni, Presbyteri et Confessóris.</str><str>Salánicæ, in território Vicentíno, sancti Theobáldi, Presbyteri et Eremítæ, ex Campániæ Gállicæ Comítibus; quem Alexánder Papa Tértius, ob sanctitátis et miraculórum famam, Sanctórum cánoni adjúnxit.</str></list></list><list><list><str>Festum pretiosíssimi Sánguinis Dómini nostri Jesu Christi.</str><str>In monte Hor deposítio sancti Aaron, primi ex órdine Levítico Sacerdótis.</str><str>Viénnæ, in Gállia, sancti Martíni Epíscopi, Apostolórum discípuli.</str><str>Sinuéssæ, in Campánia, sanctórum Mártyrum Casti et Secundíni Episcopórum.</str><str>In Británnia sanctórum Mártyrum Júlii et Aaron, qui post sanctum Albánum, in persecutióne Diocletiáni Imperatóris, passi sunt; quo témpore ibídem quamplúrimi, divérsis cruciátibus torti et sævíssime laceráti, ad supérnæ civitátis gáudia, consummáto agóne, pervenérunt.</str><str>Arvérnis, in Gállia, sancti Galli Epíscopi.</str><str>In território Lugdunénsi deposítio sancti Domitiáni Abbátis, qui primus illic eremíticam vitam exércuit, et, cum plúrimos ibi in Dei servítio congregásset, tandem, magnis virtútibus et gloriósis miráculis valde clarus, ad patres, in senectúte bona, colléctus est.</str><str>Engolísmæ, in Gállia, sancti Epárchii Abbátis.</str><str>In território Rheménsi sancti Theodoríci Presbýteri, qui fuit discípulus beáti Remígii Epíscopi.</str><str>Apud Eméssam, in Phœnícia, sancti Simeónis Confessóris, cognoménto Sali, qui stultus propter Christum factus est; sed altam ejus sapiéntiam Deus magnis miráculis declarávit.</str></list><list><str>Visitátio beátæ Maríæ Vírginis ad Elísabeth.</str><str>Romæ, via Aurélia, natális sanctórum Mártyrum Procéssi et Martiniáni, qui, a beáto Petro Apóstolo in Mamertíni custódia baptizáti, et, sub Neróne, oris contusiónem, equúleum, nervos, fustes, flammas scorpionésque perpéssi, novíssime, gládio percússi, martýrio coronáti sunt.</str><str>Item Romæ pássio sanctórum trium mílitum, qui, ad Christum convérsi in martýrio beáti Pauli Apóstoli, cum eo partícipes fíeri cæléstis glóriæ meruérunt.</str><str>Eódem die sanctórum Mártyrum Aristónis, Crescentiáni, Eutychiáni, Urbáni, Vitális, Justi, Felicíssimi, Felícis, Márciæ et Symphorósæ; qui omnes apud Campániam, cum Diocletiáni Imperatóris persecútio desævíret, martýrio coronáti sunt.</str><str>Wintóniæ, in Anglia, sancti Swithúni Epíscopi, cujus sánctitas miráculis effúlsit.</str><str>Bambérgæ sancti Othónis Epíscopi, qui Pomeránis Evangélium prædicávit, et eos ad fidem convértit.</str><str>Lýciis, in Apúlia, sancti Bernardíni Realíno, Confessóris, qui magistrátus múnere egrégie functus, Societátem Jesu ingréssus et sacerdótio auctus, caritáte ac miráculis incláruit.</str><str>Turónis, in Gállia, deposítio sanctæ Monegúndis, religiósæ féminæ.</str></list><list><str>Sancti Irenaei, Episcopi et Martyris, qui migravit in cælum quarto Kalendas Iulii.</str><str>Clúsii, in Etrúria, sanctórum Mártyrum Irenæi Diáconi, et Mustíolæ matrónæ; qui sub Aureliáno Imperatóre, divérsis atrocibúsque supplíciis cruciáti, corónam martýrii meruérunt.</str><str>Alexandríæ sanctórum Mártyrum Tryphónis et aliórum duódecim.</str><str>Constantinópoli sanctórum Eulógii et Sociórum Mártyrum.</str><str>Cæsaréæ, in Cappadócia, sancti Hyacínthi, qui Trajáni Imperatóris cubiculárius fuit; et, accusátus quod Christiánus esset, plagis várie afflíctus est, atque, in cárcerem trusus, ibi fame consúmptus exspirávit.</str><str>Eódem die sanctórum Mártyrum Marci et Muciáni, qui pro Christo sunt gládio cæsi. Hos cum puer párvulus, ne immolárent idólis, alta voce monéret, verbéribus jussus est cædi; cumque veheméntius Christum confiterétur, tandem, una cum quodam Paulo, Mártyres exhortánte, necátus est.</str><str>Romæ natális sancti Leónis Secúndi, Papæ et Confessóris, qui primo sui Pontificátus anno, plenus méritis, migrávit in cælum.</str><str>Laodicéæ, in Sýria, sancti Anatólii Epíscopi, qui non solum religiósis viris, sed et philósophis admiránda scripta relíquit.</str><str>Altíni, in Venetórum fínibus, sancti Heliodóri Epíscopi, doctrína et sanctitáte insígnis.</str><str>Ravénnæ sancti Dathi, Epíscopi et Confessóris.</str><str>Edéssæ, in Mesopotámia, Translátio sancti Thomæ Apóstoli ex India; cujus relíquiæ Ortónam, apud Frentános, póstea translátæ sunt.</str></list><list><str>Stremótii, in Lusitánia, natális sanctæ Elísabeth Víduæ, Lusitanórum Regínæ, quam, virtútibus et miráculis claram, Urbánus Octávus, Póntifex Máximus, in Sanctórum númerum rétulit. Ejus tamen celébritas octávo Idus mensis hujus recólitur, ex dispositióne Innocéntii Papæ Duodécimi.</str><str>Sanctórum Osée et Aggǽi Prophetárum.</str><str>In território Bituricénsi sancti Lauriáni, Epíscopi Hispalénsis et Mártyris, cujus caput Híspalim, in Hispánia, delátum est.</str><str>In Africa natális sancti Jucundiáni Mártyris, pro Christo in mare demérsi.</str><str>Sírmii sanctórum Mártyrum Innocéntii et Sebástiæ, cum áliis trigínta.</str><str>Madáuri, in Africa, sancti Namphaniónis Mártyris et Sociórum, quos ille roborávit ad pugnam, et ad corónam provéxit.</str><str>Cyréne, in Líbya, sancti Theodóri Epíscopi, qui, in persecutióne Diocletiáni, sub Digniáno Prǽside, plumbátis cæsus et lingua abscíssus est; atque in pace tandem Conféssor occúbuit.</str><str>Augústæ, in Rhǽtia, sancti Uldaríci Epíscopi, miræ abstinéntiæ, largitátis et vigilántiæ virtúte, ac miraculórum dono illústris.</str><str>Turónis, in Gállia, Translátio sancti Martíni, Epíscopi et Confessóris; et Dedicátio Basílicæ suæ hoc ipso die, quo étiam is ante áliquot annos in Epíscopum fúerat ordinátus.</str></list><list><str>Cremónæ, in Insúbria, sancti Antónii-Maríæ Zaccaría, Confessóris, qui Clericórum Regulárium sancti Pauli et Angelicárum Vírginum fuit Institútor; atque, virtútibus ómnibus et miráculis insígnis, a Leóne Papa Décimo tértio inter Sanctos adscríptus est. Ejus corpus Medioláni, in Ecclésia sancti Bárnabæ cólitur.</str><str>Romæ sanctæ Zoæ Mártyris, uxóris beáti Nicostráti Mártyris, quæ, sub Diocletiáno Imperatóre, dum ad confessiónem beáti Petri Apóstoli oráret, a persecutóribus est arctáta et in custódiam obscuríssimam trusa; deínde collo et capíllis in árbore, adhíbito subter horríbili fumo, suspénsa est, et ita, in confessióne Dómini, emísit spíritum.</str><str>Hierosólymis sancti Athanásii Diáconi, qui, pro sancta Synodo Chalcedonénsi, ab hæréticis comprehénsus et ómnium cruciátum expértus génera, ferro tandem necátus est.</str><str>In Syria natális sancti Domítii Mártyris, qui virtútibus suis multa íncolis præstat benefícia.</str><str>In Sicília sanctórum Mártyrum Agathónis et Triphínæ.</str><str>Tomis, in Scythia, sanctórum Mártyrum Maríni, Theódoti et Sédophæ.</str><str>Cyréne, in Libya, sanctæ Cyríllæ Mártyris, quæ, in persecutióne Diocletiáni, ardéntes carbónes cum thure super manum pósitos diu ténuit, ne, prunas excutiéndo, thus obtulísse viderétur; deínde, sævíssime laniáta, próprio decoráta sánguine migrávit ad Sponsum.</str><str>Tréviris sancti Numeriáni, Epíscopi et Confessóris.</str><str>Apud Septempedános, in Picéno, sanctæ Philoménæ Vírginis.</str></list><list><str>Hierosólymis sancti Isaiæ Prophétæ, qui, sub Manásse Rege, in duas sectus partes occúbuit, sepultúsque est sub quercu Rogel, juxta tránsitum aquárum.</str><str>Fæsulis, in Túscia, sancti Romuli, Epíscopi et Mártyris, qui fuit beáti Petri Apóstoli discípulus. Hic, ab eódem Apóstolo missus ad prædicándum Evangélium, in multis Itáliæ locis Christum annuntiávit; ac tandem, Fæsulas regréssus, ibi, sub Domitiáno Príncipe, martyrio coronátus est cum áliis Sóciis.</str><str>Romæ natális sancti Tranquillíni Mártyris, patris sanctórum Marci et Marcelliáni, qui, ad prædicatiónem sancti Sebastiáni Mártyris convérsus ad Christum, a beáto Polycárpo Presbytero baptizátus est, et a sancto Cajo Papa Presbyter ordinátus. Ipse, die Octavárum Apostolórum, cum ad confessiónem beáti Pauli oráret, ibídem, sub Diocletiáno Imperatóre, a Pagánis tentus est, et, ab eis lapidátus, martyrium consummávit.</str><str>Londíni, in Anglia, sancti Thomæ More, regni Cancellárii, qui, pro fide cathólica ac beáti Petri primátu, jubénte Henríco Octávo Rege, decollátus est.</str><str>In Campánia sanctæ Domínicæ, Vírginis et Mártyris, quæ, sub Diocletiáno Imperatóre, cum fregísset idóla, hinc ad béstias damnáta, sed ab illis nil læsa, demum, cápite obtruncáta, migrávit ad Dóminum. Ipsíus vero corpus Tropéæ, in Calábria, summa veneratióne asservátur.</str><str>Eódem die sanctæ Lúciæ Mártyris, quæ, natióne Campána, a Ríxio Varo Vicário tenta et ácriter cruciáta, eúndem convértit ad Christum; quibus adjúncti sunt Antonínus, Severínus, Diodórus, Dion, et álii decem et septem, qui in passióne collégæ et in coróna fuére consórtes.</str><str>Neptúni, in Látio, sanctæ Maríæ Gorétti, piíssimæ adolescéntis, in defendénda virginitáte crudelíssime necátæ, quam Pius Papa Duodécimus sanctárum Mártyrum catálogo solémniter accénsuit.</str><str>In pago Trevirénsi sancti Góaris, Presbyteri et Confessóris.</str></list><list><str>Sanctórum Episcopórum et Confessórum Cyrílli et Methódii fratrum, quorum natális respectíve ágitur sextodécimo Kaléndas Mártii et octávo Idus Aprílis.</str><str>Romæ sanctórum Mártyrum Cláudii Commentariénsis, Nicóstrati primiscrínii, qui fuit vir beátæ Mártyris Zoæ, Castórii, Victoríni et Symphoriáni; quos omnes sanctus Sebastiánus ad fidem Christi perdúxit, et beátus Polycárpus Presbyter baptizávit. Eósdem, in perquiréndis sanctórum Mártyrum corpóribus occupátos, Fabiánus Judex comprehéndi jussit, et, cum eos, per decem dies minis et blandítiis exágitans, in nullo pénitus posset commovére, jussit tértio torquéri, ac póstea in mare præcípites dari.</str><str>Dyrráchii, in Macedónia, sanctórum Mártyrum Peregríni, Luciáni, Pompéji, Hesychii, Pápii, Saturníni et Germáni; qui, natióne Itali, in persecutióne Trajáni, cum ad eam urbem confugíssent, et ibi sanctum Astium Epíscopum, pro fide Christi, in cruce pendéntem vidérent, ac se páriter Christiános esse palam confiteréntur, ideo, Præsidis jussu, tenti sunt atque in mare demérsi.</str><str>Bríxiæ sancti Apollónii, Epíscopi et Confessóris.</str><str>Eystádii, in Germánia, sancti Willebáldi, ejúsdem urbis primi Epíscopi, qui fílius éxstitit sancti Richárdi, Anglórum Regis, et frater sanctæ Walbúrgæ Vírginis; atque, una cum sancto Bonifátio, labórans in Evangélio, multas gentes convértit ad Christum.</str><str>Arvérnis, in Gállia, sancti Illídii Epíscopi.</str><str>Urgéllæ, in Hispánia Tarraconénsi, sancti Odónis Epíscopi.</str><str>In Anglia sancti Heddæ, Epíscopi Sáxonum occidentálium.</str><str>Alexandríæ natális sancti Pantæni, viri Apostólici et omni sapiéntia adornáti, cui tantum stúdii et amóris erga verbum Dei quæ in Oriéntis últimis secéssibus recondúntur, fídei et devotiónis calóre succénsus, proféctus sit; ac demum, Alexandríam revérsus, ibi, sub Antoníno Caracálla, in pace quiévit.</str><str>Eboríaci, in território Meldénsi, sanctæ Edilbúrgæ, Abbatíssæ et Vírginis, Anglórum Regis fíliæ.</str><str>Perúsiæ Beáti Benedícti Papæ Undécimi, Tarvisíni, ex Ordine Prædicatórum, Confessóris; qui, brevi Pontificátus sui spátio, Ecclésiæ pacem, disciplínæ restauratiónem, religiónis increméntum mirífice promóvit.</str></list><list><str>Sanctæ Elísabeth Víduæ, Lusitanórum Regínæ, quæ ad regnum cæléste quarto Nonas hujus mensis transívit.</str><str>In Asia minóre sanctórum Aquilæ et Priscíllæ uxóris, de quibus in Actibus Apostolórum scríbitur.</str><str>Herbípoli, in Germánia, sancti Chiliáni Epíscopi, qui, a Románo Pontífice ad prædicándum Evangélium missus, ibi, cum multos ad Christum perduxísset, una cum Sóciis Colománno Presbytero et Totnáno Diácono, trucidátus est.</str><str>In Portu Románo sanctórum quinquagínta mílitum Mártyrum, qui, in sanctæ Bonósæ confessióne ad fidem addúcti, et a beáto Felíce Papa Primo baptizáti, in Aureliáno Imperatóris persecutióne occísi sunt.</str><str>Cæsaréæ, in Palæstína, sancti Procópii Mártyris, qui, sub Diocletiáno Imperatóre, a Scythópoli ductus Cæsaréam, illic, ad primam responsiónum ejus confidéntiam, a Júdice Fabiáno est cápite cæsus.</str><str>Constantinópoli pássio sanctórum Monachórum Abrahamitárum, qui ob cultum sanctárum Imáginum, resisténtes Theóphilo Imperatóri, martyrium consummárunt.</str><str>Spinæ Lambérti, in Æmília, sancti Hadriáni Papæ Tértii, stúdio conciliándi Románæ Ecclésias Orientáles insígnis, ac miráculis clari; cujus corpus in monastérium Nonantulénse fuit delátum, et in æde sancti Silvéstri honorífice cónditum.</str><str>Tréviris sancti Auspícii, Epíscopi et Confessóris.</str><str>Romæ beáti Eugénii Papæ Tértii, qui, postquam cœnóbium sanctórum Vincéntii et Anastásii ad Aquas Sálvias magna sanctimóniæ ac prudéntiæ laude rexísset, Ecclésiam univérsam, Póntifex Máximus renuntiátus, sanctíssime gubernávit. Cultum autem, ab immemorábili témpore ipsi exhíbitum, Pius Papa Nonus ratum hábuit et confirmávit.</str></list><list><str>Romæ ad Guttam júgiter manéntem, natális sanctórum Mártyrum Zenónis, et aliórum decem míllium ac ducentórum trium.</str><str>Gortynæ, in Creta, sancti Cyrílli Epíscopi, qui, in persecutióne Décii, sub Lúcio Præside, flammis est injéctus, et, cum ab igne, incénsis vínculis, illæsus evasísset, ac stupóre tanti miráculi a Júdice dimíssus esset, rursus ab eódem, pro instánti et álacri fídei prædicatióne facta de Christo, comprehénsus et cápite plexus est.</str><str>Brilæ, in Hollándia, pássio novémdecim Mártyrum, Gorcomiénsium nuncupatórum; quorum ex número novem Sacerdótes ac duo Láici erant Fratres Minóres, quátuor Presbyteri sæculáres, duo Præmonstraténses, unus Reguláris Canónicus sancti Augústíni, et unus Dominicánus. Hi omnes, ob tuéndam Ecclésiæ Románæ auctoritátem et reálem Christi in Eucharístia præséntiam, a Calviniánis hæréticis varia ludíbria et torménta perpéssi, tandem, in trabem acti, agónem suum adstríctis láqueo fáucibus, consummárunt; et a Pio Nono, Pontífice Máximo, inter sanctos Mártyres reláti sunt.</str><str>In civitáte Thora, apud lacum Velínum, item pássio sanctórum Anatóliæ et Audácis, sub Décio Imperatóre. Ex his Anatóliæ, Christi Virgo, postquam plúrimos per totam Picéni provínciam váriis languóribus afféctos curásset et in Christum credéntes fecísset, Júdicis Faustiniáni jussu divérsis pœnárum genéribus est vexáta, et, cum ab immísso serpénte líbera evádens Audácem convertísset ad fidem, novíssime, exténsis mánibus orans, gládio transverberáta est; Audax quoque, in custódiam tráditus, sine mora senténtia capitáli coronátur.</str><str>Alexandríæ sanctórum Mártyrum Patermúthii, Coprétis et Alexándri; qui sub Juliáno Apóstata cæsi sunt.</str><str>Mártulæ, in Umbria, sancti Bríctii Epíscopi, qui, sub Marciáno Júdice, ob confessiónem Dómini, multa passus est; ac tandem, cum magnam pópuli multitúdinem ad Christum convertísset, Conféssor in pace quiévit.</str><str>Tiférni, in Umbria, sanctæ Verónicæ de Juliánis, Vírginis, in Urbaniénsis diœcésis óppido Mercatéllo natæ, Moniális e secúndo sancti Francísci Ordine ac Tifernátis ascetérii Abbatíssæ; quam, insígni patiéndi stúdio, ceterísque virtútibus et cæléstibus charismátibus illústrem, Gregórius Papa Décimus sextus in sanctárum Vírginum collégium adscrípsit.</str></list><list><str>Romæ pássio sanctórum septem Mártyrum fratrum, filiórum sanctæ Felicitátis Mártyris, id est Januárii, Felícis, Philíppi, Silváni, Alexándri, Vitális et Martiális, témpore Antoníni Imperatóris, sub Præfécto Urbis Públio. Ex ipsis vero Januárius, post virgárum vérbera et cárceris maceratiónem, plumbátis occísus; Felix et Philíppus fústibus mactáti; Silvánus præcipítio interémptus; Alexánder, Vitális et Martiális capitáli senténtia puníti sunt.</str><str>Item Romæ sanctárum Vírginum et Mártyrum Rufínæ et Secúndæ sorórum, quæ, in persecutióne Valeriáni et Galliéni, torméntis subáctæ sunt; atque ad últimum, cum álteri caput illísum esset gládio, et álteri cervix cæsa, migrárunt in cælum. Ipsárum vero córpora in Basílica Lateranénsi, prope Baptistérium, débito honóre servántur.</str><str>In Africa sanctórum Mártyrum Januárii, Maríni, Nabóris et Felícis, qui gládio decolláti sunt.</str><str>Nicópoli, in Arménia, sanctórum Mártyrum Leóntii, Maurítii, Daniélis, et Sociórum; qui, sub Licínio Imperatóre et Lysia Præside, várie excruciáti, tandem, in ignem conjécti, martyrii cursum confecérunt.</str><str>In Pisídia sanctórum Mártyrum Biánoris et Silváni, qui, sævíssima pro Christi nómine passi, demum, cervícibus abscíssis, coronántur.</str><str>Icónii, in Lycaónia, sancti Apollónii Mártyris, qui per crucem insígne martyrium consummávit.</str><str>Apud Gandávum, in Flándria, sanctæ Amelbérgæ Vírginis.</str></list><list><str>Romæ sancti Pii Primi, Papæ et Mártyris; qui martyrio coronátus est in persecutióne Marci Aurélii Antoníni.</str><str>Bérgomi sancti Joánnis Epíscopi, qui, ob tuéndam cathólicam fidem, ab Ariánis occísus est.</str><str>Sidæ, in Pamphylia, sancti Cindéi Presbyteri, qui, sub Diocletiáno Imperatóre et Stratoníco Præside, post multa torménta, injéctus in ignem et nil læsus, demum in oratióne réddidit spíritum.</str><str>Córdubæ, in Hispánia, sancti Abúndii Presbyteri, qui, in persecutióne Arábica, cum in Mahumétis sectam inveherétur, martyrio coronátus est.</str><str>Nicópoli, in Arménia, natális sanctórum Mártyrum Januárii et Pelágiæ, qui, equúleo, úngulis et testárum fragméntis per dies quátuor cruciáti, martyrium implevérunt.</str><str>In território Senonénsi sancti Sidrónii Mártyris.</str><str>Icónii, in Lycaónia, sancti Marciáni Mártyris, qui, sub Perénnio Præside, per multa torménta pervénit ad palmam.</str><str>Bríxiæ sanctórum Mártyrum Savíni et Cypriáni.</str><str>In território Pictaviénsi sancti Sabíni Confessóris.</str></list><list><str>In monastério Passiniáno, prope Floréntiam, sancti Joánnis Gualbérti Abbátis, qui fuit Institútor Ordinis Vallis Umbrósæ.</str><str>Laudæ, in Insúbria, sanctórum Mártyrum Náboris et Felícis, qui, in persecutióne Maximiáni, post vária torménta, cápitis decollatióne martyrium complevérunt; eorúmque córpora a beáta Savína Mediolánum advécta sunt, ibíque honorífice sepúlta.</str><str>In Cypro beáti Jasónis, qui fuit unus ex antíquis Christi discípulis.</str><str>Lucæ, in Túscia, beáti Paulíni, qui, a sancto Petro Apóstolo primus ejúsdem civitátis Epíscopus est ordinátus; et, sub Neróne, ad radíces montis Pisáni, post multos agónes, martyrium suum cum áliis Sóciis consummávit.</str><str>Aquiléjæ natális sancti Hermágoræ, qui éxstitit discípulus beáti Marci Evangelístæ, et primus ejúsdem civitátis Epíscopus. Hic, inter mirácula sanitátum, et prædicatiónis instántiam, ac populórum conversiónem, plúrima pœnárum génera expértus, tandem, una cum Diácono suo Fortunáto, capitáli supplício perpétuum méruit obtinére triúmphum.</str><str>Eódem die pássio sanctórum Proci et Hilariónis, qui, sub Trajáno Imperatóre et Máximo Præside, per acerbíssima torménta ad palmam martyrii pervenérunt.</str><str>Toléti, in Hispánia, sanctæ Marciánæ, Vírginis et Mártyris; quæ, pro fide Christi, objécta béstiis atque a tauro discérpta, martyrio coronátur.</str><str>Apud Leontínos, in Sicília, sanctæ Epíphanæ, quæ sub Diocletiáno Imperatóre et Tertyllo Præside, ubéribus præcísis, réddidit spíritum.</str><str>Lugdúni, in Gállia, sancti Viventíoli Epíscopi.</str><str>Bonóniæ sancti Paterniáni Epíscopi.</str></list><list><str>Bambérgæ natális sancti Henríci Primi, Imperatóris Romanórum et Confessóris, qui cum sancta Cunegúnde, uxóre sua, perpétuam virginitátem servávit, et sanctum Stéphanum, Hungarórum Regem, cum univérso fere ipsíus regno, ad fidem Christi suscipiéndam perdúxit. Ejus autem festívitas Idibus mensis hujus celebrátur.</str><str>In Palæstína sanctórum Joélis et Esdræ Prophetárum.</str><str>In Macedónia beáti Silæ, qui, cum esset unus de primis frátribus et ab Apóstolis ad Ecclésias Géntium, una cum Paulo et Bárnaba, destinátus, prædicatiónis offícium, grátia Dei plenus, instánter consummávit, atque, in passiónibus suis Christum claríficans, póstmodum requiévit.</str><str>Item sancti Serapiónis Mártyris, qui, sub Sevéro Imperatóre et Aquila Præside, per ignem pervénit ad corónam martyrii.</str><str>In ínsula Chio sanctæ Myrópis Mártyris, quæ sub Décio Imperatóre et Numeriáno Præside, véctibus contúsa, migrávit ad Dóminum.</str><str>In Africa sanctórum Confessórum Eugénii, Carthaginénsis Epíscopi, fide ac virtútibus gloriósi, et univérsi cleri ejúsdem Ecclésiæ, qui fere quingénti, vel eo ámplius, in persecutióne Wandálica, sub Ariáno Rege Hunneríco, cæde inediáque maceráti (inter quos plúrimi erant Lectóres infántuli), gaudéntes in Dómino, exsílio crudéli procul extrúsi sunt. Erant étiam nobilíssimi in eis Archidiáconus, nómine Salutáris, et Murítta, secúndus in offício ministrórum; qui, tértio Confessóres effécti, ambo glorióse in Christo, perseverántiæ título, illustráti sunt.</str><str>In Británnia minóre sancti Turiávi, Epíscopi et Confessóris, miræ simplicitátis et innocéntiæ viri.</str></list><list><str>Sancti Bonaventúræ, ex Ordine Minórum, Cardinális et Epíscopi Albanénsis, Confessóris et Ecclésiæ Doctóris; qui sequénti die migrávit ad Dóminum.</str><str>Romæ natális sancti Camílli de Lellis, Presbyteri et Confessóris, Clericórum Regulárium infírmis ministrántium Institutóris; quem virtútibus et miráculis clarum, Summus Póntifex Benedíctus Décimus quartus in Sanctórum número recénsuit, et Leo Décimus tértius cæléstem hospitálium et infirmórum Patrónum renuntiávit. Ipsíus tamen festívitas quintodécimo Kaléndas Augústi recólitur.</str><str>Item Romæ sancti Justi mílitis, qui, sub Cláudio Tribúno, apparénte sibi divínitus Cruce, crédidit in Christum, et, mox baptizátus, ómnia sua paupéribus erogávit; tentus deínde a Magnétio Præfécto, atque verberári nervis, gálea igníta cóntegi et in rogum immítti jussus ac ne in capíllo quidem læsus, in Dómini confessióne réddidit spíritum.</str><str>Synópe, in Ponto, sancti Phocæ Mártyris, ejúsdem civitátis Epíscopi, qui, sub Trajáno Imperatóre, cárcerem, víncula, ferrum ignémque pro Christo súperans, evolávit in cælum. Ejus relíquiæ póstea Viénnam, in Gállia, sunt delátæ, et in Basílica sanctórum Apostolórum cónditæ.</str><str>Alexandríæ sancti Héraclæ Antístitis, ob cujus celebérrimam opiniónem Africánus historiógraphus mémorat se Alexandriam, ad eum viséndum, properásse.</str><str>Carthágine sancti Cyri Epíscopi, in cujus festivitáte sanctus Augustínus de eo sermónem ad pópulum hábuit.</str><str>Novocómi sancti Felícis, qui fuit primus ejúsdem civitátis Epíscopus.</str><str>Bríxiæ sancti Optatiáni Epíscopi.</str><str>Davéntriæ, in Belgis, sancti Marcellíni, Presbyteri et Confessóris.</str><str>Limæ, in Perúvia, sancti Francísci Soláni, Sacerdótis ex Ordine Minórum et Confessóris; qui, prædicatióne, signis et virtútibus apud Indos Occidentáles illústris, migrávit ad Dóminum, atque a Benedícto Décimo tértio, Pontífice Máximo, Sanctórum fastis adscríptus est.</str></list><list><str>Sancti Henríci Primi, Imperatóris Romanórum et Confessóris, cujus dies natális tértio Idus mensis hujus recensétur.</str><str>Lugdúni, in Gállia, deposítio sancti Bonaventúræ, Cardinális et Epíscopi Albanénsis, Confessóris et Ecclésiæ Doctóris, ex Ordine Minórum, doctrína et vitæ sanctitáte celebérrimi. Ipsíus tamen festívitas prídie hujus diéi recólitur.</str><str>Papíæ sancti Felícis, Epíscopi et Mártyris.</str><str>In Portu Románo natális sanctórum Mártyrum Eutrópii, atque Zósimæ et Bonósæ sorórum.</str><str>Carthágine beáti Catulíni Diáconi, de cujus láudibus sanctus Augustínus sermónem ad pópulum hábuit, et sanctórum Januárii, Floréntii, Júliæ et Justæ Mártyrum; qui pósiti sunt in Basílica Fausti.</str><str>Alexandríæ sanctórum Mártyrum Philíppi, Zenónis, Narséi et decem infántum.</str><str>In ínsula Ténedo sancti Abudémii Mártyris, qui sub Diocletiáno passus est.</str><str>Sebáste, in Arménia, sancti Antíochi médici, qui, sub Hadriáno Præside, cápite obtruncátus est; cumque ex eo lac pro sánguine manáret, Cyríacus cárnifex, convérsus ad Christum, et ipse martyrium súbiit.</str><str>Nísibi, in Mesopotámia, natális sancti Jacóbi, ejúsdem urbis Epíscopi, magnæ sanctitátis viri. Hic, miráculis et eruditióne clarus, unus fuit, sub persecutióne Galérii Maximiáni, ex número Confessórum, qui in Nicæna deínde Synodo perversitátem Aríi, Homoúsii oppositióne, damnárunt; cujus et sancti Alexándri Epíscopi oratióne ipse Aríus condígnam suæ iniquitátis mercédem, effúsis viscéribus, Constantinópoli recépit.</str><str>Neápoli, in Campánia, sancti Athanásii, ejúsdem civitátis Epíscopi, qui, ab ímpio nepóte Sérgio multa passus ac sede pulsus, tandem Vérulis, in Hérnicis, conféctus ærúmnis, migrávit in cælum, témpore Cároli Calvi.</str><str>Campi Salentinórum, in Apúlia, sancti Pompílii Maríæ Pirrótti, Confessóris, ex Ordine Clericórum Páuperum Matris Dei Scholárum Piárum, vita apostólica præclári, a Pio Undécimo, Pontífice Máximo, inter Sanctos reláti.</str><str>Panórmi Invéntio córporis sanctæ Rosáliæ, Vírginis Panormitánæ; quod, Urbáno Octávo Pontífice Máximo, repértum divínitus, Jubilæi anno Sicíliam a peste liberávit.</str></list><list><str>Commemorátio beátæ Maríæ Vírginis de monte Carmélo.</str><str>Sebáste in Arménia, sanctórum Mártyrum Athenógenis Epíscopi, et decem discipulórum ejus, sub Diocletiáno Imperatóre.</str><str>Tréviris sancti Valentíni, Epíscopi et Mártyris.</str><str>Córdubæ, in Hispánia, sancti Sisenándi, Levítæ et Mártyris; qui a Saracénis, pro Christi fide, jugulátus est.</str><str>Eódem die natális sancti Fausti Mártyris, qui, sub Décio Imperatóre, cruci affíxus, quinque diébus in ea vixit, ac demum, sagíttis confóssus, migrávit in cælum.</str><str>Sántis, in Gállia, sanctórum Mártyrum Rainéldis Vírginis, et Sociórum ejus, qui a bárbaris, pro Christe fide, cæsi sunt.</str><str>Bérgomi sancti Domniónis Mártyris.</str><str>Antiochíæ natális beáti Eustáchii, Epíscopi et Confessóris, doctrína et sanctitáte célebris; qui, sub Ariáno Imperatóre Constántio, ob cathólicæ fídei defensiónem, exsílio Trajanópolim Thráciæ pulsus, ibídem in Dómino requiévit.</str><str>Cápuæ sancti Vitaliáni, Epíscopi et Confessóris.</str><str>Apud Abbatíam Sanctíssimi Salvatóris, diœcésis Constantiénsis, in Gállia, sanctæ Maríæ-Magdalénæ Postel, Fundatrícis Institúti Sorórum Scholárum Christianárum a Misericórdia, a Pio Papa Undécimo in sanctárum Vírginum album relátæ.</str><str>Apud Ostia Tiberína Translátio córporis sancti Hilaríni Mónachi, qui, una cum sancto Donáto, in persecutióne Juliáni Apóstatæ, comprehénsus est, et, cum nollet sacrificáre, demum, fústibus cæsus, Arétii, in Túscia, martyrium sumpsit séptimo Idus Augústi.</str></list><list><str>Romæ sancti Aléxii Confessóris, ex Euphemiáno Senatóre progéniti. Hic, prima nocte nuptiárum, sponsa intácta, e domo sua abscédens, ac, post longam peregrinatiónem, ad Urbem rédiens, decem et septem annos tamquam egénus in domo patérna recéptus hospítio, nova mundum arte delúdens, incógnitus mansit; sed post óbitum, et voce per Urbis Ecclésias audíta et scripto suo ágnitus, Innocéntio Primo Pontífice Máximo, ad sancti Bonifátii Ecclésiam summo honóre delátus est, ibíque multis miráculis cláruit.</str><str>Carthágine natális sanctórum Mártyrum Scillitanórum, id est Speráti, Narzális, Cythíni, Vetúrii, Felícis, Acyllíni, Lætántii, Januáriæ, Generósæ, Vestínæ, Donátæ et Secúndæ; qui, jussu Saturníni Præfécti, post primam Christi confessiónem, in cárcerem trusi et in ligno confíxi, deínde gládio decolláti sunt. Speráti autem relíquiæ, cum óssibus beáti Cypriáni et cápite sancti Pantaleónis Mártyris, ex Africa in Gállias translátæ, Lugdúni, in Basílica sancti Joánnis Baptístæ, religióse cónditæ fuérunt.</str><str>Amástride, in Paphlagónia, sancti Hyacínthi Mártyris, qui, sub Castrítio Præside, multa passus, quiévit in cárcere.</str><str>Tíbure sancti Generósi Mártyris.</str><str>Constantinópoli sanctæ Theódotæ Mártyris, sub Leóne Iconoclásta.</str><str>Romæ deposítio sancti Leónis Papæ Quarti.</str><str>Papíæ sancti Ennódii, Epíscopi et Confessóris.</str><str>Antisiodóri sancti Theodósii Epíscopi.</str><str>Medioláni sanctæ Marcellínæ Vírginis, soróris beáti Ambrósii Epíscopi, quæ Romæ, in Basílica sancti Petri, a Libério Papa velum consecratiónis accépit; cujus étiam sanctitátem idem beátus Ambrósius scriptis suis testátam facit.</str><str>Venétiis Translátio sanctæ Marínæ Vírginis.</str></list><list><str>Sancti Camílli de Lellis, Presbyteri et Confessóris, Clericórum Regulárium infírmis ministrántium Institutóris, cæléstis hospitálium et infirmórum Patróni; cujus dies natális prídie Idus Júlii recólitur.</str><str>Tíbure sanctæ Symphorósæ, uxóris sancti Getúlii Mártyris, cum septem fíliis suis, scílicet Crescénte, Juliáno, Nemésio, Primitívo, Justíno, Stácteo et Eugénio. Horum mater, sub Hadriáno Príncipe, ob insuperábilem constántiam, primo cæsa diu palmis, deínde crínibus suspénsa, novíssime saxo alligáta, in flumen præcipitáta est; fílii autem, stipítibus ad tróchleas exténsi, divérso mortis éxitu martyrium complevérunt. Eorúndem córpora póstea Romam transláta, et, Pio Quarto Summo Pontífice, in Diacónia sancti Angeli in Piscína fuérunt invénta.</str><str>Trajécti sancti Frideríci, Epíscopi et Mártyris.</str><str>Doróstori, in Mysia inferióre, sancti Æmiliáni Mártyris, qui, témpore Juliáni Apóstatæ, sub Capitolíno Præside, in fornácem injéctus, martyrii palmam accépit.</str><str>Carthágine sanctæ Gundénis Vírginis, quæ, jussu Rufíni Procónsulis, ob Christi confessiónem, quater divérsis tempóribus per extensiónem in equúleo torta, et úngulis horrénde lacerántibus cruciáta, cárceris squalóre diu afflícta, novíssime gládio cæsa est.</str><str>Gallǽciæ, in Hispánia, sanctæ Marínæ, Vírginis et Mártyris.</str><str>Medioláni sancti Matérni Epíscopi, qui, sub Maximiáni Imperatóre, pro fide Christi et pro Ecclésia sibi commíssa, in cárcerem detrúsus et sæpe verbéribus cæsus est; ac tandem, multis confessiónibus clarus, obdormívit in Dómino.</str><str>Bríxiæ natális sancti Philástrii, qui fuit ejúsdem civitátis Epíscopus. Hic advérsus hæréticos, præsértim Ariános, a quibus multa passus est, plúrimum verbis scriptísque pugnávit; demum, clarus miráculis, Conféssor in pace quiévit.</str><str>Metis, in Gállia, sancti Arnúlfi Epíscopi, qui, sanctitáte et miráculis illústris, eremíticam delégit vitam, et beáto fine quiévit.</str><str>Sígniæ sancti Brunónis, Epíscopi et Confessóris.</str><str>Foro Pompílii, in Æmília, sancti Ruffilli, ejúsdem civitátis Epíscopi.</str></list><list><str>Sancti Vincénti a Paulo, Presbyteri et Confessóris, Congregatiónis Presbyterórum Missiónis et Puellárum Caritátis Fundatóris, cæléstis ómnium caritátis Societátum Patróni; qui in Dómino obdormívit quinto Kaléndas Octóbris.</str><str>Colóssis, in Phrygia, natális sancti Epaphræ, quem sanctus Paulus Apóstolus concaptívum appéllat. Hic, ab eódem Apóstolo Colóssis Epíscopus ordinátus, ibídem, clarus virtútibus, martyrii palmam, pro óvibus sibi commendátis, viríli agóne percépit; cujus corpus Romæ, in Basílica sanctæ Maríæ Majóris, cónditum est.</str><str>Tréviris sancti Martíni, Epíscopi et Mártyris.</str><str>Híspali, in Hispánia, pássio sanctárum Vírginum Justæ et Rufínæ, quæ, a Præside Diogeniáno comprehénsæ, primo equúlei extensióne et ungulárum laniatióne vexátæ, póstea cárcere, inédia et váriis torsiónibus sunt afflíctæ; tandem Justa in cárcere spíritum exhalávit, Rufínæ vero cervix, in confessióne Dómini, confracta est.</str><str>Córdubæ, in Hispánia, sanctæ Aureæ Vírginis, beatórum Adúlfi et Joánnis Mártyrum soróris; quæ aliquándo in apostasíæ crimen a Mahumetáno Júdice indúcta est, sed mox, facti pænitens, iteráto certámine, hostem effúso sánguine superávit.</str><str>Romæ sancti Symmachi Papæ, qui, a schismaticórum factióne diútius fatigátus, demum, sanctitáte conspícuus, migrávit ad Dóminum.</str><str>Verónæ sancti Felícis Epíscopi.</str><str>Apud Scetim, Ægypti montem, sancti Arsénii, Románæ Ecclésiæ Diáconi; qui, Theodósii témpore, in solitúdinem secéssit, ibíque, virtútibus ómnibus consummátus et jugi lacrimárum imbre perfúsus, spíritum Deo réddidit.</str><str>In Cappadócia sanctæ Macrínæ Vírginis, fíliæ sanctórum Basilíi et Emméliæ, atque soróris item sanctórum Episcopórum Basilíi Magni, Gregórii Nysséni et Petri Sebastiénsis.</str></list><list><str>Sancti Hierónymi Æmiliáni Confessóris, Congregatiónis Somáschæ Institutóris, cæléstis ómnium orphanórum ac derelíctæ juventútis Patróni; qui sexto Idus Februárii obdormívit in Dómino.</str><str>Antiochíæ pássio sanctæ Margarítæ, Vírginis et Mártyris.</str><str>In monte Carmélo sancti Elíæ Prophétæ.</str><str>In Judæa natális beáti Joseph, qui cognominátus est Justus, quem Apóstoli cum beáto Matthía statuérunt ut locum apostolátus Judæ proditóris impléret; sed, cum sors cecidísset, super Matthíam, ipse, nihilóminus prædicatiónis et sanctitátis offício insérviens, multámque pro fide Christi a Judæis persecutiónem sústinens, victorióso fine quiévit. De quo étiam refértur quod venénum bíberit, et nihil ex hoc triste propter Dómini fidem pertúlerit.</str><str>Córdubæ, in Hispánia, sancti Pauli, Diáconi et Mártyris; qui, cum infidéles príncipes argúeret Mahuméticæ impietátis ac sævítiæ, et Christum constantíssime prædicáret, idcírco, eórum jussu necátus, ad præmia evolávit in cælum.</str><str>Damásci sanctórum Mártyrum Sabíni, Juliáni, Máximi, Macróbii, Cássiæ et Paulæ, cum áliis decem.</str><str>In Lusitánia sanctæ Wilgefórtis, Vírginis et Mártyris; quæ, pro Christiána fide ac pudicítia decértans, in cruce méruit gloriósum obtinére triúmphum.</str><str>Eódem die natális sanctórum Flaviáni Secúndi, Epíscopi Antiochéni, et Elíæ, Epíscopi Hierosolymitáni; qui, pro Synodo Chalcedonénsi ab Anastásio Imperatóre ambo in exsílium acti, victóres migrárunt ad Dóminum.</str><str>In pago Bononiénsi, in Gállia, sancti Vulmári Abbátis, admirándæ sanctitátis viri.</str><str>Tréviris sanctæ Sevéræ Vírginis.</str></list><list><str>Sancti Laurentii de Brundusio, Confessoris et Ecclesiæ Doctoris, ex Ordine Fratrum Minorum Capuccinorum, qui sequenti die migravit in cælum.</str><str>Romæ sanctæ Praxédis Vírginis, quæ, in omni castitáte et lege divína cum esset erudíta, vigíliis et oratiónibus atque jejúniis assídue vacans, quiévit in Christo, sepúltaque est, juxta sorórem suam Pudentiánam, via Salária.</str><str>Babylóne sancti Daniélis Prophétæ.</str><str>Cománæ, in Arménia, sancti Zótici, Epíscopi et Mártyris; qui sub Sevéro coronátus est.</str><str>Massíliæ, in Gállia, natális sancti Victóris, qui, cum esset miles, et nec militáre neque idólis sacrificáre vellet, hinc, primo in cárcerem trusus ibíque ab Angelo visitátus, deínde váriis cruciátibus punítus, novíssime, contrítus in mola pistória, martyrium consummávit. Passi sunt cum ipso et tres mílites, id est Alexánder, Feliciánus et Longínus.</str><str>Trecis, in Gállia, pássio sanctórum Cláudii, Justi, Jucundíni et Sociórum quinque, sub Aureliáno Imperatóre.</str><str>Ibídem sanctæ Júliæ, Vírginis et Mártyris.</str><str>Argentoráti sancti Arbogásti Epíscopi, miráculis clari.</str><str>In Syria sancti Joánnis Mónachi, qui éxstitit colléga sancti Simeónis.</str></list><list><str>Apud Massíliam, in Gállia, natális sanctæ Maríæ Magdalénæ, de qua Dóminus ejécit septem dæmónia, et quæ ipsum Salvatórem a mórtuis resurgéntem prima vidére méruit.</str><str>Ulyssipone, in Lusitania, natalis sancti Laurentii de Brundusio, Confessoris, ex Ordine Fratrum Minorum Capuccinorum, quem verbi Dei prædicatióne, cælesti doctrina, pontificiis legationibus rebusque ad Dei gloriam et Ecclesiæ utilitatem feliciter gestis præclarum, Leo Papa decimus tertius Sanctorum fastis adscrípsit, et Summus Pontifex Joannes vigesimus tertius universalis Ecclesiæ Doctorem declaravit, ejusque festum pridie hujus diei celebrari jussit.</str><str>Philíppis, in Macedónia, sanctæ Syntyches, cujus méminit beátus Paulus Apóstolus.</str><str>Ancyræ, in Galátia, natális sancti Platónis Mártyris, qui, sub Agrippíno Vicário, verbéribus cæsus, uncis laniátus férreis, aliísque immaníssimis tormentórum genéribus cruciátus, demum, abscísso cápite, invíctam ánimam Deo réddidit. Ipsíus vero mirácula in subveniéndis captívis, Acta secúndæ Synodi Nicǽnæ testántur.</str><str>In Cypro sancti Theóphili Prætóris, qui ab Arábibus tentus, et, cum nec donis nec minis flecti posset ut Christum negáret, gládio cæsus est.</str><str>Antiochíæ sancti Cyrílli Epíscopi, doctrína et sanctitáte conspícui.</str><str>Menáti, in território Arvernénsi, sancti Meneléi Abbátis.</str><str>In monastério Fontanéllæ, in Gállia, sancti Wandregísili Abbátis, miráculis clari; cujus corpus ad Blandínum monastérium, in Flándria, póstea delátum fuit.</str><str>Scythópoli, in Palæstina, sancti Joséphi Cómitis.</str></list><list><str>Ravénnæ natális sancti Apollináris Epíscopi, qui, ab Apóstolo Petro Romæ ordinátus et Ravénnam missus, pro fide Christi divérsas et multíplices pœnas perpéssus est; póstea, Evangélium in Æmília prædicans, plúrimos ab idolórum cultu revocávit; tandem, Ravennam revérsus, gloriósum martyrium, sub Vespasiáno Cæsare, complévit.</str><str>Cenómanis, in Gállia, sancti Liborii, Epíscopi et Confessóris.</str><str>Romæ natális sanctæ Birgíttæ Víduæ, quæ, post multas sanctórum locórum peregrinatiónes, divino affláta Spíritu, quiévit. Ipsíus autem festívitas octávo Idus Octóbris celebrátur.</str><str>Ibídem sancti Rásyphi Mártyris.</str><str>Item Romæ pássio sanctæ Primitívæ, Vírginis et Mártyris.</str><str>Item sanctórum Mártyrum Apollónii et Eugénii.</str><str>Eódem die natális sanctórum Mártyrum Tróphimi et Theóphili, qui, sub Diocletiáno Imperatóre, cæsi lapídibus et igne incénsi, demum, gládio percússi, martyrio coronántur.</str><str>In Bulgária sanctórum plurimórum Mártyrum, quos ímpius Imperátor Nicéphorus, Ecclésias Dei devástans, divérso mortis génere, nimírum ense, láqueo, sagíttis, diútino cárcere et fame necári fecit.</str><str>Romæ sanctárum Vírginum Rómulæ, Redémptæ et Herúndinis, de quibus scribit sanctus Gregórius Papa.</str></list><list><str>Tyri, apud lacum Vulsínium, in Túscia, sanctæ Christínæ, Vírginis et Mártyris. Hæc Virgo, cum patris idóla áurea et argéntea, in Christum credens, comminuísset atque illórum frágmina paupéribus erogásset, ejúsdem patris jussu verbéribus dilaniáta est, aliísque supplíciis diríssime cruciáta, et cum magno saxi póndere in lacum projécta, sed ab Angelo liberáta; deínde, sub álio Júdice, patris sui successóre, acerbióra torménta constánter pértulit; novíssime, sub Juliáno Præside, post fornácem ardéntem, ubi quinque diébus illæsa permánsit, post serpéntes virtúte Christi superátos, martyrii sui cursum abscissióne linguæ et sagittárum infixióne complévit.</str><str>Romæ, via Tiburtína, sancti Vincéntii Mártyris.</str><str>Amitérni, in Vestínis, pássio sanctórum mílitum octogínta trium.</str><str>Eméritæ, in Hispánia, sancti Victóris, viri militáris, qui, cum frátribus Stercátio et Antinógene, in persecutióne Diocletiáni, per divérsa supplícia martyrium consummávit.</str><str>Item sanctórum Mártyrum Menéi et Capitónis.</str><str>In Lycia sanctárum Mártyrum Nicétæ et Aquilínæ, quæ, beáti Christóphori Mártyris prædicatióne ad Christum convérsæ, martyrii palmam obtruncatióne cápitis sumpsérunt.</str><str>Apud Sénonas sancti Ursicíni, Epíscopi et Confessóris.</str></list><list><str>Sancti Jacóbi Apóstoli, qui éxstitit beáti Joánnis Evangelístæ frater; et, prope festum Paschæ ab Heróde Agríppa decollátus, primus ex Apóstolis corónam martyrii percépit. Ejus sacra ossa, ab Hierosólymis ad Hispánias hoc die transláta, et in últimis eárum fínibus apud Gallæciam recóndita, celebérrima illárum géntium veneratióne, et frequénti Christianórum concúrsu, religiónis et voti causa illuc adeúntium, pie colúntur.</str><str>In Lycia sancti Christóphori Mártyris, qui, sub Décio, virgis férreis attrítus, et a flammæ æstuántis incéndio supérna Christi virtúte servátus, ad últimum, sagittárum íctibus confóssus, cápitis obtruncatióne martyrium complévit.</str><str>Barcinóne, in Hispánia, natális beáti Cucuphátis Mártyris, qui, in persecutióne Diocletiáni, sub Daciáno Præside, plúrimis torméntis superátis, tandem, percússus gládio, victor migrávit in cælum.</str><str>In Palæstína sancti Pauli Mártyris, qui, in persecutióne Maximiáni Galérii, sub Firmiliáno Præside, cápitis damnátus, et, exíguo orándi spátio impetráto, primum pro contribúlibus suis, deínde pro Judæis qui ipsum damnáverat, et pro carnífice a quo feriéndus erat, Deum toto corde precátus, martyrii corónam, abscíssis cervícibus, accépit.</str><str>Furcónii, in Vestínis, sanctórum Mártyrum Sipontinórum Floréntii et Felícis.</str><str>Córdubæ, in Hispánia, sancti Theodemíri, Mónachi et Mártyris.</str><str>In Palæstína sanctæ Valentínæ Vírginis, quæ, cum ad aram, ut immoláret, addúcta esset, eámque cálcibus evertísset, prius diríssime cruciáta est; deínde, una cum sócia Vírgine, in ignem conjécta cucúrrit ad Sponsum.</str><str>Tréviris sancti Magneríci, Epíscopi et Confessóris.</str></list><list><str>Dormítio sanctæ Annæ, quæ mater éxstitit Immaculátæ Vírginis Genitrícis Dei Maríæ.</str><str>Philíppis, in Macedónia, natális sancti Erásti, qui, illic a beáto Paulo Apóstolo relíctus Epíscopus, ibídem martyrio coronátus est.</str><str>Romæ, via Latína, sanctórum Mártyrum Symphrónii, Olympii, Theodúli et Exsupériæ; qui (ut in gestis sancti Stéphani Papæ légitur), ígnibus combústi, martyrii palmam adépti sunt.</str><str>In Portu Románo sancti Hyacínthi Mártyris, qui, primo in ignem injéctus, deínde in profluéntem præcipitátus, illæsus evásit; post hæc, sub Trajáno Imperatóre, a Leóntio Consulári percússus gládio, vitam finívit. Ipsíus corpus Júlia Matróna in prædio suo, juxta Urbem, sepelívit.</str><str>Verónæ sancti Valéntis, Epíscopi et Confessóris.</str><str>Romæ sancti Pastóris Presbyteri, cujus nómine Títulus exstat in Vimináli, apud sanctam Pudentiánam.</str><str>In monastério sancti Benedícti, in agro Mantuáno, sancti Simeónis, Mónachi et Eremítæ, qui, multis miráculis clarus, in senectúte bona quiévit.</str><str>Lúere, in diœcési Brixiénsi, sanctæ Bartholomǽæ Capitánio, Vírginis, Sorórum a Caritáte Fundatrícis, puéllis instituéndis præcláræ, quam Pius Papa Duodécimus albo sanctárum Vírginum adscrípsit.</str></list><list><str>Nicomedíæ pássio sancti Pantaleónis médici, qui, pro fide Christi, a Maximiáno Imperatóre tentus, et equúlei pœna ac lampadárum exustióne afflíctus, sed inter hæc, Dómino sibi apparénte, refrigerátus, gládii tandem ictu martyrium consummávit.</str><str>Vigíliis, in Apúlia, sanctórum Mártyrum Mauri Epíscopi, Pantaleémonis et Sérgii; qui passi sunt sub Trajáno.</str><str>Nicomedíæ sancti Hermolái Presbyteri, cujus doctrína beátus Pantáleon ad fidem convérsus est; itémque sanctórum Hermíppi et Hermócratis fratrum, qui, post multas pœnas sibi illátas, capitáli senténtia, ob confessiónem Christi, a Maximiáno Imperatóre puníti sunt.</str><str>Córdubæ, in Hispánia, sanctórum Mártyrum Geórgii Diáconi, Aurélii et uxóris Natáliæ, Felícis et uxóris Liliósæ, in persecutióne Arábica.</str><str>Nolæ, in Campánia, sanctórum Mártyrum Felícis, Júliæ et Jucúndæ.</str><str>Apud Homerítas, in Arábia, commemorátio sanctórum Mártyrum, qui, sub Dúnaan tyránno, ob Christi fidem, incéndio tráditi sunt.</str><str>Ephesi natális sanctórum septem Dormiéntium, scílicet Maximiáni, Malchi, Martiniáni, Dionysii, Joánnis, Serapiónis et Constantíni.</str><str>Romæ sancti Cælestíni Papæ Primi, qui damnávit Constantinopolitánum Epíscopum Nestórium, Pelagiúmque fugávit; cujus étiam auctoritáte universális sancta Synodus Ephesína advérsus eúndem Nestórium celebráta est.</str><str>Antisiodóri deposítio beáti Æthérii, Epíscopi et Confessóris.</str><str>Constantinópoli beátæ Anthúsæ Vírginis, quæ, sub Constantíno Copronymo, ob cultum sanctárum Imáginum, verbéribus cæsa et exsílio relegáta, quiévit in Dómino.</str></list><list><str>Medioláni natális sanctórum Mártyrum Nazárii, et Celsi púeri, quos Anolínus, sub rábie persecutiónis quæ per Nerónem excitáta est, diu macerátos et afflíctos in cárcere, gládio feríri jussit.</str><str>Romæ pássio sancti Victóris Primi, Papæ et Mártyris.</str><str>Item Romæ sancti Innocéntii Primi, Papæ et Confessóris, qui ad Dóminum migrávit quarto Idus Mártii.</str><str>Thebáide, in Ægypto, commemorátio plurimórum sanctórum Mártyrum, qui in Décii et Valeriáni persecutióne passi sunt, quando Christiánis, optántibus pro Christi nómine gládio pércuti, cállidus hostis, tarda ad montem supplícia conquírens, ánimas cupiébat juguláre, non córpora. Ex eórum número unus, post equúleos et láminas ac sartágines superátas, melle perúnctus, ligátis mánibus post tergum, sub ardentíssimo sole, fucórum ac muscárum acúleis expósitus fuit; álius, inter flores mólliter vinctus, cum ad eum, ut concitáret in libídinem, impudicíssimum scortum venísset, præcísam morsu linguam in blandiéntis fáciem éxspuit.</str><str>Ancyræ, in Galátia, sancti Eustáthii Mártyris, qui, váriis tormentórum genéribus excruciátibus, atque demérsus in flumen, sed inde ab Angelo eréptus, demum, colúmba e cælis adveniénte, ad præmia ætérna vocátus est.</str><str>Miléti, in Cária, sancti Acátii Mártyris, qui, sub Licínio Imperatóre, post divérsas pœnas, injéctus in fornácem ac Dei ope servátus illæsus, cápitis abscissióne martyrium complévit.</str><str>In Británnia minóre sancti Sampsónis, Epíscopi et Confessóris.</str><str>Lugdúni, in Gállia, sancti Peregríni Presbyteri, cujus beatitúdinem glória miraculórum testátur.</str></list><list><str>Tarásci, in Gállia Narbonénsi, sanctæ Marthæ Vírginis, hóspitæ Salvatóris nostri ac soróris beatórum Maríæ Magdalénæ et Lázari.</str><str>Romæ, via Portuénsi, sanctórum Mártyrum Felicis, Simplícii, Faustíni et Beatrícis, tempóribus Diocletiáni Imperatóris. Horum tres primi, post multa et divérsa supplícia, jussi sunt capitálem subíre senténtiam; Beátrix vero, eórum soror, in confessióne Christi est in cárcere præfocáta.</str><str>Romæ prætérea sanctórum Mártyrum Lucíllæ et Floræ Vírginum, Eugénii, Antoníni, Theodóri, et Sociórum decem et octo; qui sub Galliéno Imperatóre martyrium obiérunt.</str><str>Item Romæ sanctæ Serápiæ Vírginis, quæ, sub Hadriáno Príncipe, cum esset trádita duóbus lascívis juvénibus et mínime potuísset illúdi, nec póstmodum ardéntibus fácibus inflammári. Derílli Júdicis jussu fústibus cæsa est, dehinc gládio decolláta. Ejus corpus a beáta Sabína in suo monuménto, juxta áream Vindiciáni, sepúltum est; sed memória ipsíus martyrii tértio Nonas Septémbris celébrior habétur, quo die ambárum sarcóphagum ibi compósitum et ornátum fuit, et locus oratiónis condígne dicátus.</str><str>Gangris in Paphlagónia, sancti Calliníci Mártyris, qui, virgis férreis verberátus aliísque supplíciis afflíctus, tandem, in fornácem injéctus, spíritum Deo réddidit.</str><str>In Norvégia sancti Olávi, Regis et Mártyris.</str><str>Trecis, in Gállia, sancti Lupi, Epíscopi et Confessóris; qui, cum beáto Germáno, ad expugnándam Pelagianórum hæresim, in Británnia perréxit, urbémque Trecas a furóre Attilæ, Gálliam omnem devastántis, assídua oratióne deféndit; demum, quinquagínta duóbus annis sacerdótio venerabíliter functus, in pace quiévit.</str><str>In civitáte Briocénsi, in Gállia, sancti Guliélmi, Epíscopi et Confessóris.</str><str>Item deposítio beáti Prósperi, Aurelianénsis Epíscopi.</str><str>Apud Tudértum, in Umbria, sancti Faustíni Confessóris.</str><str>In civitáte Mamiénsi sanctæ Seraphínæ.</str><str>Romæ beáti Urbáni Papæ Secúndi, qui, sancti Gregórii Séptimi vestígia secútus, doctrínæ et religiónis stúdio enítuit, et fidéles Cruce signátos ad sacra Palæstínæ loca ex infidélium domínio rediménda excitávit. Cultum autem, ab immemorábili témpore eídem exhíbitum, Leo Décimus tértius, Póntifex Máximus, ratum hábuit et confirmávit.</str></list><list><str>Romæ sanctórum Mártyrum Abdon et Sennen Persárum, qui, sub Décio, caténis alligáti et Romam addúcti, pro Christi fide prius plumbátis cæsi sunt, deínde gládio interfécti.</str><str>Assísii, in Umbria, sancti Rufíni Mártyris.</str><str>Tubúrbi Lucernáriæ, in Africa, pássio sanctárum Vírginum Máximæ, Donatíllæ et Secúndæ; quarum duæ primæ, in persecutióne Valeriáni et Galliéni, acéto et felle potátæ, deínde plagis acérrimis cæsæ et equúlei extensióne cruciátæ, cratículus étiam exústæ et calce perfricátæ, póstmodum cum Secúnda, Vírgine duódecim annórum, ad béstias simul projéctæ, sed ab his intáctæ, novíssime gládio jugulátæ sunt.</str><str>Cæsaréæ, in Cappadócia, sanctæ Julíttæ Mártyris, quæ, cum bona sua, a quodam poténte sibi usurpáta, in judícia repéteret, atque ille exceptiónem daret quod ut Christiáno non debéret audíri, mox a Júdice jussa est thus idólis offérre, ut posset audíri. Quod illa constánter recúsans, in ignem conjécta est, sicque spíritum Deo réddidit; corpus autem a flamma remánsit illæsum. Ejus præclárus laudes sanctus Basilíus Magnus egrégio encómio celebrávit.</str><str>Antisiodóri sancti Ursi, Epíscopi et Confessóris.</str></list><list><str>Romæ natális sancti Ignátii, Presbyteri et Confessóris, qui Fundátor éxstitit Societátis Jesu, atque vir fuit sanctitáte et miráculis clarus, ac religiónis cathólicæ ubíque dilatándæ studiosíssimus; quem Pius Undécimus, Póntifex Máximus, cæléstem ómnium Exercitiórum spirituálium Patrónum constítuit.</str><str>Medioláni sancti Calimérii, Epíscopi et Mártyris; qui, in Antoníni persecutióne, comprehénsus, vulnéribus confóssus, cervicibúsque gládio transverberátis, præceps in púteum dejéctus, martyrii cursum confécit.</str><str>Cæsaréæ, in Mauritánia, pássio beáti Fábii Mártyris, qui, cum ferre vexílla præsidália recusáret, primo in cárcerem trusus est, ibíque diébus áliquot deténtus; deínde, cum in confessióne Christi, interrogátus semel et íterum, immóbilis perduráret, senténtia capitáli a Júdice condemnátur.</str><str>Synnadæ, in Phrygia Pacatiána, sanctórum Mártyrum Demócriti, Secúndi et Dionysii.</str><str>In Syria sanctórum trecentórum quinquagínta Monachórum Mártyrum, qui, ob defensiónem Synodi Chalcedonénsis, ab hæréticis sunt occísi.</str><str>Ravénnæ tránsitus sancti Germáni, Antisiodorénsis Epíscopi, génere, fide, doctrína et miraculórum glória claríssimi; qui Británniam a Pelagianórum hærésibus pénitus liberávit.</str><str>Tagáste, in Africa, sancti Firmi Epíscopi, confessiónis glória conspícui.</str><str>Senis, in Túscia, natális beáti Joánnis Columbíni, qui fuit Institútor Ordinis Jesuatórum, et sanctitáte ac miráculis cláruit.</str></list></list><list><list><str>Antiochíæ pássio sanctórum septem fratrum Machabæórum Mártyrum, qui, cum matre sua, passi sunt sub Antíocho Epíphane Rege. Eórum relíquiæ, Romam translátæ, in Ecclésia sancti Petri ad Víncula cónditæ fuérunt.</str><str>Vercéllis natális sancti Eusébii, Epíscopi et Mártyris, qui, ob confessiónem fídei cathólicæ, a Constántio Príncipe Scythópolim, in Palæstína, et inde in Cappadóciam relegátus, póstmodum ad Ecclésiam suam revérsus, martyrium, persequéntibus Ariánis, passus est. Ipsíus autem memória étiam décimo octávo Kaléndas Januárii solémniter habétur, quo die fuit Epíscopus ordinátus; ejúsque festum recólitur décimo séptimo Kaléndas Januárii.</str><str>Nucériæ Paganórum, in Campánia, item natális sancti Alfónsi-Maríæ de Ligório, Fundatóris Congregatiónis a sanctíssimo Redemptóre nuncupátæ, Epíscopi sanctæ Agathæ Gothórum et Confessóris, zelo animárum, scriptis, verbo et exémplo insígnis; quem Summus Póntifex Gregórius Décimus sextus albo Sanctórum adscrípsit, et Pius Nonus Doctórem universális Ecclésiæ declarávit, et Pius Duodécimus ómnium Confessariórum ac Moralistárum cæléstem apud Deum Patrónum constítuit. Ipsíus vero festívitas sequénti die celebrátur.</str><str>Romæ, via Latína, sanctórum Mártyrum Boni Presbyteri, Fausti et Mauri, cum áliis novem; qui in Actis sancti Stéphani Papæ describúntur.</str><str>Item Romæ pássio sanctárum Vírginum Fídei, Spei et Caritátis, e sancta Sophía matre progenitárum, quæ, sub Hadriáno Príncipe, martyrii corónam adéptæ sunt.</str><str>Philadelphíæ, in Arábia, sanctórum Mártyrum Cyrílli, Aquilæ, Petri, Domitiáni, Rufi et Menándri, una die coronatórum.</str><str>Perge, in Pamphylia, sanctórum Mártyrum Leóntii, Attii, Alexándri, et aliórum sex agricolárum; qui, in persecutióne Diocletiáni, sub Flaviáno Præside, decolláti sunt.</str><str>Gerúndæ, in Hispánia, natális sancti Felícis Mártyris, qui, post divérsa tormentórum génera, a Daciáno támdiu jussus est laniári, donec invíctum Christo spíritum rédderet.</str><str>In território Parisiénsi sancti Justíni Mártyris.</str><str>Viénnæ, in Gállia, sancti Veri Epíscopi.</str><str>Wintóniæ, in Anglia, sancti Ethelwóldi Epíscopi.</str><str>In pago Lisuíno, in Gállia, sancti Nemésii Confessóris.</str><str>Romæ, in Exquíliis, Dedicátio sancti Petri Apóstoli ad Víncula.</str></list><list><str>Sancti Alfónsi-Maríæ de Ligório, Fundatóris Congregatiónis a sanctíssimo Redemptóre nuncupátæ, Epíscopi sanctæ Agathæ Gothórum, Confessóris et Ecclésiæ Doctóris, qui requiévit in Dómino prídie hujus diéi.</str><str>Romæ, in cœmetério Callísti, natális sancti Stéphani Primi, Papæ et Mártyris; qui, in persecutióne Valeriáni, dum Missæ Sacrum perágeret, et, superveniéntibus milítibus, ante altáre intrépidus et immóbilis cœpta mystéria perfíceret, in sede sua decollátus est.</str><str>Nicææ, in Bithynia, pássio sanctæ Theódotæ, cum tribus fíliis suis. Ex his primogénitum, nómine Evódium, cum Christum fiduciáliter confiterétur, fecit primo Nicétius, Consuláris Bithyniæ, fústibus cædi; deínde matrem, cum ómnibus fíliis, igne consúmi.</str><str>In Africa sancti Rutílii Mártyris, qui cum sæpius, de loco in locum fúgiens, persecutiónem declinásset, et perículum intérdum étiam pecúnia redemísset, ex inopináto aliquándo comprehénsus est, et, Præsidi oblátus, torméntis cruciátur plúrimis; demum, ígnibus tráditus, egrégio martyrio coronátur.</str><str>Patávii sancti Máximi, ejúsdem civitátis Epíscopi, qui, miráculis clarus, beáto fine quiévit.</str></list><list><str>Philíppis, in Macedónia, sanctæ Lydiæ purpuráriæ, quæ, prædicánte ibídem sancto Paulo Apóstolo, ut beátus Lucas in Actibus Apostolórum refert, ómnium prima crédidit Evangélio.</str><str>Neápoli, in Campánia, sancti Aspréni Epíscopi, qui a sancto Petro Apóstolo, curátus ab infirmitáte ac deínde baptizátus, ejúsdem civitátis Epíscopus ordinátus fuit.</str><str>Constantinópoli natális sancti Hermélli Mártyris.</str><str>Apud Indos, Persis finítimos, pássio sanctórum Monachórum, et aliórum fidélium, quos Abénner Rex, pérsequens Ecclésiam Dei, divérsis afflíctos supplíciis, cædi jussit.</str><str>Augustodúni deposítio sancti Euphrónii, Epíscopi et Confessóris.</str><str>Anágniæ sancti Petri Epíscopi, qui, monástica primum observántia, deínde pastoráli vigilántia clarus, quiévit in Dómino.</str><str>Berœæ, in Syria, sanctárum mulíerum Maránæ et Cyræ.</str><str>Hierosólymis Invéntio beatíssimi Stéphani Protomártyris, et sanctórum Gamaliélis, Nicodémi et Abibónis, sicut Luciáno Presbytero divínitus revelátum est, Honórii Príncipis témpore.</str></list><list><str>Sancti Domínici Confessóris, qui Ordinis Fratrum Prædicatórum Fundátor fuit, atque octávo Idus mensis hujus in pace quiévit.</str><str>In vico Ars, diœcésis Bellicénsis, in Gállia, natális sancti Joánnis Baptístæ-Maríæ Vianney, Presbyteri et Confessóris, in parochiáli múnere obeúndo insígnis, quem Pius Papa Undécimus in Sanctórum númerum rétulit; et omnium parochorum cælestem Patronum constituit. Ipsíus tamen festum sexto Idus hujus mensis recolitur.</str><str>Thessalonícæ item natális beáti Aristárchi, qui discípulus et comes indivíduus fuit sancti Pauli Apóstoli, de quo ipse Paulus ad Colossénses scribit: « Salútat vos Aristárchus, concaptívus meus ». Is, ab eódem Apóstolo Epíscopus Thessalonicénsium ordinátus, tandem, post longos agónes, sub Neróne, coronátus a Christo, quiévit.</str><str>Romæ sanctæ Perpétuæ, quæ, a beáto Petro Apóstolo baptizáta, Nazárium fílium et Africánum virum ad Christi fidem perdúxit, et multa sanctórum Mártyrum córpora sepelívit; ac tandem, bonórum óperum méritis cumuláta, migrávit ad Dóminum.</str><str>Item Romæ, via Latína, pássio beáti Tertullíni, Presbyteri et Mártyris; qui, sub Valeriáno Imperatóre, post ímpiam fústium mactatiónem, ígnium circa látera exustiónem, oris quassatiónem, atque in equúleo extensiónem nervorúmque cæsiónem, data senténtia, cápitis amputatióne martyrium consummávit.</str><str>Constantinópoli sancti Eleuthérii Mártyris, ex órdine Senatório viri, qui pro Christo, in persecutióne Maximiáni, gládio cæsus est.</str><str>In Pérside sanctárum Mártyrum Iæ et Sociárum; quæ, cum novem míllibus Christiánis captívis, sub Sápore Rege, divérsis pœnis afflíctæ, martyrium subiérunt.</str><str>Verónæ sancti Agábii, Epíscopi et Confessóris.</str><str>Turónis, in Gállia, sancti Euphrónii Epíscopi.</str><str>Colóniæ Agrippínæ commemorátio sancti Protásii Mártyris; qui Medioláni, una cum Gervásio fratre, passus est tertiodécimo Kaléndas Júlii.</str></list><list><str>Romæ, in Exquíliis, Dedicátio Basílicæ sanctæ Maríæ ad Nives.</str><str>Cataláuni, in Gállia, sancti Mémmii, civis Románi, qui, a sancto Petro Apóstolo consecrátus illíus civitátis Epíscopus, pópulum sibi commíssum ad Evangélii veritátem perdúxit.</str><str>Romæ pássio sanctórum Mártyrum vigínti trium, qui, in persecutióne Diocletiáni, via Salária véteri, cápite obtruncáti sunt, et, ad clivum Cucúmeris, ibídem sepúlti.</str><str>Asculi, in Picéno, sancti Emygdii, Epíscopi et Mártyris; qui, a sancto Marcéllo Papa Epíscopus ordinátus et illuc ad prædicándum Evangélium missus, ibídem, in confessióne Christi, sub Diocletiáno Imperatóre, martyrii corónam accépit.</str><str>Antiochíæ sancti Eusígnii mílitis, qui, annum agens centésimum décimum, cum Constantíni Magni fidem, sub quo militáverat, Juliáno Apóstatæ exprobráret, eúmque ut pátriæ pietátis desertórem redargúeret, ab eódem jussus est cápite cædi.</str><str>Item sanctórum Mártyrum Ægyptiórum Cantídii, Cantidiáni et Sobélis.</str><str>Augústæ Vindelicórum natális sanctæ Afræ Mártyris, quæ, cum esset pagána, per doctrínam sancti Narcíssi Epíscopi ad Christum est convérsa, et, cum ómnibus domus suæ membris, ab eódem Epíscopo baptizáta; póstmodum vero, ob Christi confessiónem igni trádita, martyrium suum, septem diébus ántequam beáta Hilária mater ac tres ancíllæ eódem cruciátus génere coronaréntur, felíciter explévit.</str><str>Augustodúni beáti Cassiáni Epíscopi.</str><str>Apud Theánum, in Campánia, sancti Páridis Epíscopi.</str><str>In Anglia sancti Oswáldi Regis, cujus gesta sanctus Beda Venerábilis commémorat.</str><str>Eódem die sanctæ Nonnæ, quæ fuit mater beatórum Gregórii Nazianzéni, Cæsárii et Gorgoniæ.</str></list><list><str>In monte Thabor Transfigurátio Dómini nostri Jesu Christi.</str><str>Romæ, via Appia, in cœmetério Callísti, natális beáti Xysti Secúndi, Papæ et Mártyris, qui in persecutióne Valeriáni, gládio animadvérsus, martyrii corónam accépit.</str><str>Item Romæ sanctórum Mártyrum Felicíssimi et Agapíti, ipsíus beáti Xysti Diaconórum; Januárii, Magni, Vincéntii et Stéphani, Subdiaconórum. Hi omnes, una cum eódem Pontífice páriter decolláti sunt, atque in Prætextáti cœmetério sepúlti. Passus est étiam cum eis beátus Quartus, ut scribit sanctus Cypriánus.</str><str>Bonóniæ natális sancti Domínici Confessóris, qui Ordinis Fratrum Prædicatórum Fundátor éxstitit. Hic vir, sanctitáte et doctrína claríssimus, virginitátem perpétuo illibátam custodívit, et, ob singulárem meritórum grátiam, tres mórtuos suscitávit; cumque prædicatióne sua compressísset hæreses, ac plúrimos ad religiósam et piam vitam instituísset, in pace quiévit. Ejus autem festívitas prídie Nonas mensis hujus celebrátur, ex constitutióne Pauli Papæ Quarti.</str><str>In monastério sancti Petri de Cardégna, Ordinis sancti Benedícti, apud Burgos, in Hispánia, pássio ducentórum Monachórum cum Stéphano Abbáte, qui a Saracénis pro Jesu Christi fide interfécti sunt, atque ibídem in claustro a Christiánis sepúlti.</str><str>Complúti, in Hispánia, sanctórum Mártyrum Justi et Pastóris fratrum, qui, cum adhuc púeri lítteris imbueréntur, sponte ad martyrium, projéctis in schola tábulis, cucurrérunt; et mox, a Daciáno Præside tenéri jussi et fústibus cædi, ambo, extra civitátem perdúcti sunt, et ibi a carnífice juguláti.</str><str>Romæ sancti Hormísdæ, Papæ et Confessóris.</str><str>Amidæ, in Mesopotámia, sancti Jacóbi Eremítæ, miráculis clari.</str></list><list><str>Neápoli, in Campánia, sancti Cajetáni Thienǽi Confessóris, Clericórum Regulárium Fundatóris, qui, singulári in Deum fidúcia, prístinam Apostólicam vivéndi formam suis coléndam trádidit, et, miráculis clarus, a Cleménte Papa Décimo inter Sanctos relátus est.</str><str>Arétii, in Túscia, natális sancti Donáti, Epíscopi et Mártyris; qui, inter cétera virtútis ópera (ut scribit beátus Gregórius Papa), cálicem sanctum, a Pagánis fractum, orándo instaurávit. Is, in persecutióne Juliáni Apóstatæ, a Quadratiáno Augustáli comprehénsus, et, cum sacrificáre idólis renuísset, gládio percússus, martyrium consummávit. Passus est étiam cum eo beátus Hilarínus Mónachus; cujus memória décimo séptimo Kaléndas Augústi recólitur, quo die sacrum ipsíus corpus ad Ostia Tiberína translátum fuit.</str><str>Romæ sanctórum Mártyrum Petri et Juliáni, cum áliis decem et octo.</str><str>Medioláni sancti Fausti mílitis, qui, sub Aurélio Cómmodo, post multa certámina, martyrii palmam adéptus est.</str><str>Novocómi pássio sanctórum Mártyrum Carpóphori, Exánthi, Cássii, Severíni, Secúndi et Licínii; qui, in confessióne Christi, cápite truncáti sunt.</str><str>Nísibi, in Mesopotámia, sancti Dométii, Mónachi Persæ, qui cum duóbus discípulis, sub Juliáno Apóstata, lapidátus est.</str><str>Rotómagi sancti Victrícii Epíscopi, qui adhuc miles, sub eódem Juliáno, abjíciens pro Christo cíngulum, a Tribúno multis torméntis affícitur, et cápitis damnátur; sed, carnífice, qui ad eum cædéndum missus fúerat, cæcitáte percússo, ipse, vínculis solútis, liber evásit. Póstea, Epíscopus factus, indómitas Morinórum et Nerviórum gentes divíni prædicatióne verbi ad Christi fidem perdúxit, et demum Conféssor in pace quiévit.</str><str>Cataláuni, in Gállia, sancti Donatiáni Epíscopi.</str><str>Messánæ, in Sicília, sancti Albérti Confessóris, ex Ordine Carmelitárum, miráculis clari.</str></list><list><str>Sancti Joánnis Baptístæ-Maríæ Vianney, Presbyteri et Confessóris, cæléstis ómnium parochórum Patróni; cujus dies natális prídie Nonas mensis hujus recensétur.</str><str>Sanctórum Mártyrum Cyríaci Diáconi, Largi et Smarágdi, qui, cum áliis vigínti Sóciis, passi sunt décimo séptimo Kaléndas Aprilis. Eórum córpora, via Salária a Joánne Presbytero sepúlta, sanctus Marcéllus Papa in prædium Lucínæ, via Ostiénsi, hoc die tránstulit; quæ póstea, in Urbem deláta, in Diaconía sanctæ Maríæ in via Lata fuérunt recóndita.</str><str>Anazárbi, in Cilícia, sancti Maríni senis, qui, sub Diocletiáno Imperatóre et Lysia Præside, cæsus flagris, in ligno suspénsus ac laniátus, feris tandem objéctus intériit.</str><str>Item sanctórum Mártyrum Eleuthérii et Leónidæ, qui per ignem martyrium consummárunt.</str><str>In Pérside sancti Hormísdæ Mártyris, sub Sápore Rege.</str><str>Cyzici, in Hellespónto, sancti Æmiliáni Epíscopi, qui, pro sacrárum Imáginum cultu a Leóne Imperatóre multa passus, demum in exsílio vitam finívit.</str><str>In Creta sancti Myrónis Epíscopi, miráculis clari.</str><str>Viénnæ, in Gállia, sancti Sevéri, Presbyteri et Confessóris; qui ex India, Evangélii prædicándi causa, laboriósam peregrinatiónem suscépit, et, cum ad præfátam urbem devenísset, ingéntem Paganórum multitúdinem verbo et miráculis ad Christi fidem convértit.</str></list><list><str>Vigília sancti Lauréntii Mártyris.</str><str>Romæ sancti Románi, mílitis et Mártyris; qui, confessióne beáti Lauréntii compúnctus, pétiit ab eo baptizári, et, mox exhíbitus ac fústibus cæsus, ad últimum decollátus est.</str><str>In Túscia natális sanctórum Mártyrum Secundiáni, Marcelliáni et Veriáni; qui, témpore Décii, a Promóto Consulári primum cæsi sunt, deínde in equúleo suspénsi, et abrási úngulis, atque latéribus appósito assáti, ac tandem triumphálem martyrii palmam, cápite cæsi, meruérunt.</str><str>Verónæ sanctórum Mártyrum Firmi et Rústici, qui, témpore Maximiáni Imperatóris, sub Anolíno Júdice, cum sacrificáre idólis renuérunt et constánter in Christi fide persísterent, ambo jussi sunt, post ália superáta supplícia, fústibus cædi et cápite amputári.</str><str>In Africa commemorátio plurimórum sanctórum Mártyrum, qui, in persecutióne Valeriáni, hortánte eos ad constántiam sancto Numídico, in ignem conjécti, martyrii palmam adépti sunt. Ipse autem Numídicus, licet cum áliis in rogum injéctus et lapídibus óbrutus fuísset, a fília tamen, effóssus et semivívus repértus, curátus est; ac póstea, ob ejus virtútem, in Ecclésiæ Carthaginénsis Presbyterum a beáto Cypriáno méruit cooptári.</str><str>Constantinópoli sanctórum Mártyrum Juliáni, Marciáni et aliórum octo; qui, ob Salvatóris imáginem, quam in porta ǽnea constitúerant, omnes, ímpii Leónis Imperatóris jussu, post multa torménta, gládio necáti sunt.</str><str>Cataláuni, in Gállia, sancti Domitiáni, Epíscopi et Confessóris.</str></list><list><str>Romæ, via Tiburtína, natális beáti Lauréntii Archidiáconi, qui, in persecutióne Valeriáni, post plúrima torménta cárceris, vérberum diversórum, fústium, ac plumbatárum et laminárum ardéntium, ad últimum, in cratícula férrea assátus, martyrium complévit; ejúsque corpus a beáto Hippólyto et Justíno Presbytero sepúltum fuit in cœmetério Cyríacæ, in agro Veráno.</str><str>In Hispánia Apparítio beátæ Maríæ Vírginis de Mercéde nuncupátæ, quæ Ordinis redemptiónis captivórum sub ejus nómine Institútrix fuit. Ipsíus autem festívitas octávo Kaléndas Octóbris recólitur.</str><str>Romæ pássio sanctórum centum sexagínta quinque mílitum Mártyrum, sub Aureliáno Imperatóre.</str><str>Alexandríæ commemorátio sanctórum Mártyrum, qui, in persecutióne Valeriáni, sub Præside Æmiliáno, divérsis exquisitísque torméntis diútius cruciáti, vário mortis génere corónam martyrii sunt adépti.</str><str>Bérgomi sanctæ Astériæ, Vírginis et Mártyris, in persecutióne Diocletiáni et Maximiáni Imperatórum.</str><str>Carthágine sanctárum Vírginum et Mártyrum Bassæ, Paulæ et Agathonícæ.</str><str>Romæ sancti Deúsdedit Confessóris, qui quod in hebdómada mánibus suis operándo lucrabátur, die sábbati paupéribus erogábat.</str></list><list><str>Romæ, inter duas Lauros, natális sancti Tibúrtii Mártyris, qui, sub Júdice Fabiáno, in persecutióne Diocletiáni, cum Christum, nudis plántis super carbónes ardéntes ingréssus, majóri confiterétur constántia, duci in tértium ab Urbe milliárium atque ibídem gládio animadvérti jubétur.</str><str>Item Romæ sanctæ Susánnæ Vírginis, quæ, cum ex nóbili prosápia esset orta et beáti Caji Pontíficis neptis, martyrii palmam, témpore Diocletiáni, cápitis obtruncatióne proméruit.</str><str>Assísii in Umbria, natális sanctæ Claræ Vírginis, primæ plantæ Páuperum Dominárum Ordinis Minórum; quam, vita et miráculis célebrem, Alexánder Papa Quartus in númerum sanctárum Vírginum rétulit. Ipsíus tamen festum sequénti die celebrátur.</str><str>Cománæ, in Ponto, sancti Alexándri Epíscopi, cognoménto Carbonárii, qui, ex philósopho disertíssimo eminéntem Christiánæ humilitátis sciéntiam adéptus, et a sancto Gregório Thaumatúrgo in thronum illíus Ecclésiæ sublimátus, non solum prædicatióne, sed étiam consummáto per ignem martyrio fuit illústris.</str><str>Eódem die pássio sanctórum Rufíni, Marsórum Epíscopi, et Sociórum ejus, sub Maximiáno Imperatóre.</str><str>Apud Ebroicénses, in Gállia, sancti Tauríni Epíscopi, qui, a beáto Cleménte Papa ordinátus illíus civitátis Epíscopus, Evangélii prædicatióne Christiánam fidem propagávit, ac, multis pro ea suscéptis labóribus, miraculórum glória conspícuus obdormívit in Dómino.</str><str>Cameráci, in Gállia, sancti Gaugeríci, Epíscopi et Confessóris.</str><str>In província Valériæ sancti Equítii Abbátis, cujus sánctitas testimónio beáti Gregórii Papæ comprobátur.</str><str>Tudérti, in Umbria, sanctæ Dignæ Vírginis.</str></list><list><str>Sanctæ Claræ Vírginis, primæ plantæ Páuperum Dominárum Ordinis Minórum; quæ ad ætérnas Agni núptias evocáta est prídie hujus diéi.</str><str>Eódem die sanctórum Mártyrum Porcárii, Abbátis monastérii Lirinénsis, et Sociórum ejus quingentórum Monachórum; qui pro fide cathólica, a bárbaris cæsi, martyrio coronáti sunt.</str><str>Catánæ, in Sicília, natális sancti Euplii Diáconi, sub Diocletiáno et Maximiáno Augústis; qui, cum diutíssime pro confessióne Dómini tortus esset, tandem martyrii palmam, gládio cædénte, percépit.</str><str>Augústæ Vindelicórum sanctæ Hiláriæ, quæ, cum esset beátæ Afræ Mártyris mater et ad sepúlcrum illíus excubáret, ibídem, pro fide Christi, a persecutóribus igni trádita est cum Digna, Euprépia et Eunómia, ancíllis suis. Passi sunt étiam eódem die, in præfáta urbe, Quiríacus, Lárgio, Crescentiánus, Nímmia et Juliána, cum áliis vigínti.</str><str>In Syria sanctórum Mártyrum Macárii et Juliáni.</str><str>Nicomedíæ sanctórum Mártyrum Anicéti Cómitis, et Photíni fratris, cum áliis plúribus, sub Diocletiáno Imperatóre.</str><str>Falériæ, in Túscia, pássio sanctórum Graciliáni, et Felicíssimæ Vírginis, quorum pro fídei confessióne ora lapídibus primo contúsa sunt; dehinc ambo, gládio percússi, optátam martyrii palmam suscepérunt.</str><str>Medioláni deposítio sancti Eusébii, Epíscopi et Confessóris.</str><str>Bríxiæ sancti Herculáni Epíscopi.</str></list><list><str>Romæ beáti Hippólyti Mártyris, qui pro confessióne glória, sub Valeriáno Imperatóre, post ália torménta, ligátis pédibus ad colla indomitórum equórum, per carduétum et tríbulos crudéliter tractus est, ac, toto córpore laceráto, emísit spíritum. Passi sunt étiam eódem die beáta Concórdia, ejus nutrix, quæ ante ipsum, plumbátis cæsa, migrávit ad Dóminum; et álii decem et novem de domo sua, qui extra portam Tiburtínam decolláti sunt, et, una cum ipso, in agro Veráno sepúlti.</str><str>Apud Forum Sillæ natális sancti Cassiáni Mártyris, qui cum adoráre idóla noluísset, ídeo, vocátis a persecutóre púeris, quibus exósus docéndo factus fúerat, data est eis facúltas eum periméndi; quorum quanto infírmior erat manus, tanto graviórem martyrii pœnam, diláta morte, faciébat.</str><str>Tudérti, in Umbria, sancti Cassiáni, Epíscopi et Mártyris, sub Diocletiáno Imperatóre.</str><str>Burgis, in Hispánia, sanctárum Centóllæ et Hélenæ Mártyrum.</str><str>Constantinópoli sancti Máximi Abbátis, doctrína et cathólicæ veritátis zelo insígnis; qui, cum advérsus Monothelítas strénue decertáret, ab hærético Imperatóre Constánte, præcísis mánibus ac lingua, in Chersonésum relegátus est, ibíque, glória confessiónis clarus, spíritum Deo réddidit. Tunc étiam duo Anastásii, qui ejus erant discípuli, aliíque plures divérsa torménta et dura exsília sunt expérti.</str><str>Fritesláriæ, in Germánia, sancti Wigbérti, Presbyteri et Confessóris.</str><str>Romæ natális sancti Joánnis Berchmans, scholástici e Societáte Jesu et Confessóris, vitæ innocéntia et religiósæ disciplínæ custódia præclári; cui Leo Décimus tértius, Póntifex Máximus, cælitum Sanctórum honóres decrévit.</str><str>Pictávis, in Gállia, sanctæ Radegúndis Regínæ, cujus vita miráculis et virtútibus cláruit.</str></list><list><str>Vigília Assumptiónis beátæ Maríæ Vírginis.</str><str>Romæ natális beáti Eusébii, Presbyteri et Confessóris, qui, ab Ariáno Imperatóre Constántio, ob cathólicæ fídei defensiónem, in quodam domus suæ cubículo inclúsus, ibi, cum menses septem in oratióne constánter perseverásset, dormitiónem accépit. Ipsíus autem corpus collegérunt Gregórius et Orósius Presbyteri, et in cœmetério Callísti, via Appia, sepeliérunt.</str><str>Apaméæ, in Syria, sancti Marcélli, Epíscopi et Mártyris; qui, cum Jovis delúbrum diruísset, a furéntibus Gentílibus occísus est.</str><str>Tudérti, in Umbria, sancti Callísti, Epíscopi et Mártyris.</str><str>In Illyrico sancti Ursícii Mártyris, qui, sub Maximiáno Imperatóre et Aristíde Præside, post multa et divérsa torménta, pro Christi nómine, gládio cæsus est.</str><str>In Africa sancti Demétrii Mártyris.</str><str>In Ægína ínsula sanctæ Athanásiæ Víduæ, monástica observántia et miraculórum dono illústris.</str></list><list><str>Assúmptio sanctíssimæ Dei Genitrícis Vírginis Maríæ.</str><str>Cracóviæ, in Polónia, natális sancti Hyacínthi, ex Ordine Prædicatórum, Confessóris, quem Clemens Octávus, Póntifex Máximus, in Sanctórum númerum rétulit. Ipsíus autem festum sextodécimo Kaléndas Septémbris celebrátur.</str><str>Apud Albam Regálem, in Pannónia, item natális sancti Stéphani, Regis Hungarórum et Confessóris; qui, divínis virtútibus exornátus, primus Húngaros ad Christi fidem convértit, et a Deípara Vírgine, ipso die Assumptiónis suæ, in cælum recéptus fuit. Ejus vero festívitas quarto Nonas Septémbris, quo die munitíssima Budæ arx, sancti Regis ope, recólitur, ex dispositióne Innocéntii Papæ Undécimi.</str><str>Romæ, via Appia, sancti Tharsícii Acolythi, quem Pagáni, cum inveníssent Córporis Christi Sacraménta portántem, cœpérunt disquírere quid géreret. At ipse, indígnum júdicans porcis pródere margarítas, támdiu ab illis mactátus luto ejus córpore, sacrílegi discussóres nihil Sacramentórum Christi in occísi mánibus aut in véstibus invenérunt. Christiáni autem collegérunt Mártyris corpus, et in cœmetério Callísti honorifice sepeliérunt.</str><str>Tagáste, in Africa, sancti Alípii Epíscopi, qui beáti Augustíni olim discípulus, póstea in conversióne sócius, in múnere pastoráli colléga, et in certamínibus advérsus hæréticos commílito strénuus, ac demum in cælésti glória consors fuit.</str><str>Suessióne, in Gálliis, sancti Arnúlfi, Epíscopi et Confessóris.</str><str>Romæ sancti Stanislái Kostkæ Polóni, novítii e Societáte Jesu et Confessóris; qui, consummátus in brevi, per angélicam vitæ innocéntiam explévit témpora multa, et a Benedícto Décimo tértio, Pontífice Máximo, in Sanctórum album relátus est.</str></list><list><str>Sancti Jóachim, patris immaculátæ Vírginis Genetrícis Dei Maríæ, Confessóris, cujus dies natális refértur tertiodécimo Kaléndas Aprílis.</str><str>Romæ sancti Titi Diáconi, qui, Urbe a Gothis occupáta, pecúnias paupéribus distríbuens, a Tribúno bárbaro jussus est occídi.</str><str>Nicææ, in Bithynia, sancti Diomédis médici, qui in persecutióne Diocletiáni Imperatóris, pro Christi fide cæsus gládio, martyrium complévit.</str><str>In Palæstína sanctórum trigínta trium Mártyrum.</str><str>Ferentíni, in Hérnicis, sancti Ambrósii Centuriónis, qui, in persecutióne Diocletiáni, váriis modis cruciátus, et novíssime, cum per ignem illæsus transísset, demérsus in aquam, edúctus est in refrigérium.</str><str>Medioláni deposítio sancti Simpliciáni Epíscopi, sanctórum Ambrósii et Augustíni testimónio célebris.</str><str>Antisiodóri sancti Eleuthérii Epíscopi.</str><str>Nicomedíæ sancti Arsácii Confessóris, qui, sub Licínio persecutóre, milítia relícta, solitáriam vitam ducens, tantis virtútibus cláruit, ut et dæmones expulísse et orándo interemísse ingéntem dracónem legátur; dénique, futúram civitátis cladem prænúntians, in oratióne spíritum Deo réddidit.</str><str>Apud Montem Pessulánum, in Gállia Narbonénsi, deposítio beáti Rochi Confessóris, qui multas Itáliæ urbes signo Crucis a morbo epidémiæ liberávit. Ipsíus corpus Venétias póstea translátum, et in Ecclésia, ejus nómine consecráta, honorificentíssime cónditum fuit.</str><str>Romæ sanctæ Serénæ, uxóris quondam Diocletiáni Augústi.</str></list><list><str>Sancti Hyacínthi, ex Ordine Prædicatórum, Confessóris, qui décimo octávo Kaléndas Septémbris obdormívit in Dómino.</str><str>Carthágine sanctórum Mártyrum Liberáti abbátis, Bonifátii Diáconi, Servi et Rústici Subdiaconórum, Rogáti et Séptimi Monachórum, et Máximi púeri; qui, in persecutióne Wandálica, sub Hunneríco Rege, pro confessióne cathólicæ fídei et pro ínici Baptísmatis defensióne, váriis et inaudítis supplíciis exagitáti, demum super ligna, quibus concremándi erant, clavis confíxi, et, cum ignis sæpius accénsus fuísset ac divínitus semper exstínctus, Regis jussu remórum véctibus percússi, et, comminútis cérebris, enecáti, speciósum cursum certáminis sui, coronánte Dómino, perfecérunt.</str><str>In Achája sancti Myrónis, Presbyteri et Mártyris, qui, sub Décio Imperatóre et Antípatre Præside, Cyzici, post multa torménta, cápite truncátus est.</str><str>Cæsaréæ, in Cappadócia, natális sancti Mamántis Mártyris, qui, sanctórum Theódoti et Rufínæ Mártyrum fílius, longum a puerítia ad senectútem usque martyrium duxit, et tandem, imperánte Aureliáno, sub Alexándro Præside, illud felíciter consummávit; quem sancti Patres Basilíus et Gregórius Nazianzénus summis láudibus celebrárunt.</str><str>Nicomedíæ sanctórum Mártyrum Stratónis, Philíppi et Eutychiáni; qui, damnáti ad béstias et nil læsi, per ignem martyrium consummárunt.</str><str>Ptolemáide, in Palæstína, pássio sanctórum Mártyrum Pauli, ejúsque soróris Juliánæ Vírginis; qui ambo, sub Aureliáno Imperatóre, cum in Christi confessióne permanérent immóbiles, jussi sunt váriis et diríssimis torméntis afflígi ac tandem cápite obtruncári.</str><str>Romæ sancti Eusébii Papæ.</str><str>Interámnæ sancti Anastásii, Epíscopi et Confessóris.</str><str>In Monte Falco, in Umbria, sanctæ Claræ, Moniális ex Ordine Eremitárum sancti Augustíni, Vírginis; in cujus viscéribus renováta Domínicæ passiónis mystéria fidéles, máxima cum devotióne, venerántur. Eam Leo Décimus tértius, Summus Póntifex, sanctárum Vírginum albo adscrípsit.</str></list><list><str>Prænéste natális sancti Agapíti Mártyris, qui, cum esset annórum quíndecim et amóre Christi fervéret, jussu Aureliáni Imperatóris tentus est, ac primo nervis crudis diutíssime cæsus, deínde, sub Antíocho Præfécto, gravióra supplícia passus; exínde, cum ex Imperatóris præcépto leónibus objicerétur et mínime læsus esset, gládio ministrórum coronándus percútitur.</str><str>Romæ beatórum Joánnis et Crispi Presbyterórum, qui, in persecutióne Diocletiáni, multa Sanctórum córpora officiosíssime sepeliérunt, quorum méritis et ipsi póstmodum sociáti, gáudia vitæ ætérnæ sibi comparárunt.</str><str>Item Romæ sanctórum Mártyrum Hermæ, Serapiónis et Polyæni, qui, per angústa, saxósa et áspera loca raptáti, ánimas Deo reddidérunt.</str><str>In Illyrico sanctórum Mártyrum Flori et Lauri, artis lapicidínæ, qui, sub Licióne Præside, martyrio consúmptis eórum magístris Próculo et Máximo, ambo, post multa torménta, in profúndum púteum sunt demérsi.</str><str>Myræ, in Lycia, sanctórum Mártyrum Leónis et Juliánæ.</str><str>Metis, in Gállia, sancti Firmíni, Epíscopi et Confessóris.</str><str>Romæ, via Lavicána, sanctæ Hélenæ, matris Constantíni Magni, piíssimi Imperatóris, qui primus egrégium Ecclésiæ tuéndæ atque amplificándæ exémplum céteris Princípibus præbuit.</str></list><list><str>Cadómi, in Gállia, sancti Joánnis Eudes Confessóris, Missionárii Apostólici, Fundatóris Congregatiónis Presbyterórum Jesu et Maríæ necnon Ordinis Moniálium Dóminæ Nostræ a Caritáte, et promotóris litúrgici cultus erga Sacratíssima Christi ejúsque Genitrícis Corda; quem Pius Papa Undécimus fastis Sanctórum adscrípsit.</str><str>Romæ sancti Júlii, Senatóris et Mártyris; qui, Vitéllio Júdici tráditus et ab eo in cárcerem trusus, támdiu, jubénte Cómmodo Imperatóre, fústibus cæsus est, donec emítteret spíritum. Ipsíus autem corpus in cœmetério Calepódii, via Aurélia, sepúltum fuit.</str><str>Anágniæ sancti Magni, Epíscopi et Mártyris, qui in persecutióne Décii necátus est.</str><str>In Cilícia natális sancti Andréæ Tribúni, et Sociórum mílitum; qui, victória de Persis divínitus obténta, ad Christi fidem sunt convérsi, et, hoc nómine accusáti, sub Maximiáno Imperatóre, in angústiis Tauri montis, a Seléuci Præsidis exércitu trucidáti sunt.</str><str>In Palæstína sancti Timóthei Mártyris, qui, in persecutióne Diocletiáni, sub Urbáno Præside, post multa superáta supplícia, lento igne combústus est. Passi sunt étiam ibídem Thecla et Agápius, e quibus Thecla, feris expósita, eárum laniáta déntibus transívit ad Sponsum; Agápius vero, plúrima torménta perpéssus, ad majóra certámina fuit dilátus.</str><str>Romæ sancti Xysti Tértii, Papæ et Confessóris.</str><str>Apud castrum Bríncolam, in Província, deposítio sancti Ludovíci, ex Ordine Minórum, Epíscopi Tolosiáni, vitæ sanctitáte et miráculis clari; cujus corpus, inde Massíliam translátum, in Ecclésia Fratrum Minórum honorífice cónditum fuit, ac póstea Valéntiam, in Hispánia, devéctum est, atque in cathedráli Ecclésia collocátum.</str><str>In pago Sigistérico, in Gállia, beáti Donáti, Presbyteri et Confessóris; qui, ab ipsis usque infántiæ rudiméntis mira Dei grátia præditus, anachoréticam vitam multis annis exégit, et miraculórum glória clarus migrávit ad Christum.</str><str>In território Bituricénsi sancti Mariáni Confessóris, cujus virtútes et mirácula beátus Gregórius, Turonénsis Epíscopus, magnis láudibus celebrávit.</str><str>Mántuæ sancti Rufíni Confessóris.</str><str>Norimbérgæ sancti Sebáldi Eremítæ, virtútibus et miráculis præclári, qui Sanctórum catálogo a Martíno Papa Quinto adjéctus est.</str></list><list><str>In território Lingoniénsi deposítio sancti Bernárdi, primi Clarævallénsis Abbátis, vita, doctrína et miráculis gloriósi, quem Pius Octávus, Póntifex Máximus, universális Ecclésiæ Doctórem declarávit et confirmávit.</str><str>Romæ deposítio sancti Pii Décimi, Papæ et Confessóris, fídei integritáte et ecclesiásticæ libertátis propugnatóris invícti, religionísque zelo insígnis, cujus festum tértio Nonas Septémbris recólitur.</str><str>Apud montem Senárium, in Etrúria, natális sancti Manétti Confessóris, e septem Fundatóribus Ordinis Servórum beátæ Maríæ Vírginis; qui, eídem hymnos dicens, exspirávit. Ipsíus autem ac Sociórum festum prídie Idus Februárii celebrátur.</str><str>In Judæa sancti Samuélis Prophétæ, cujus sacra ossa (ut beátus Hierónymus scribit) Arcádius Augústus Constantinópolim tránstulit, et prope Séptimum collocávit.</str><str>In Cypro sancti Lúcii Senatóris, qui, perspécta constántia Theodóri, Cyrenénsis Epíscopi, in martyrio pósiti, ad Christi fidem est convérsus, et ad eam étiam Digniánum Præsidem pertráxit; cum eóque Cyprum proféctus, ibi, cum álios Christiános pro confessióne Dómini coronári vidéret, ultro se ipsum óbtulit, et cápitis obtruncatióne eándem martyrii corónam proméruit.</str><str>In Thrácia sanctórum trigínta septem Mártyrum, qui, sub Præside Apelliáno, pro Christi fide, mánibus pedibúsque præcísis, in camínum ardéntem injécti sunt.</str><str>Ibídem sanctórum Mártyrum Sevéri, et Memnónis Centuriónis; qui, eódem mortis génere consummáti, victóres abiérunt in cælum.</str><str>Córdubæ, in Hispánia, sanctórum Mártyrum Leovigíldi et Christóphori Monachórum, qui, in Arabum persecutióne, pro Christiánæ fídei defensióne in cárcerem conjécti, ac mox, cervícibus abscíssis, igni tráditi, martyrii palmam adépti sunt.</str><str>In Hério ínsula sancti Philibérti Abbátis.</str><str>Romæ beáti Porphyrii, qui fuit homo Dei, et sanctum Mártyrem Agapítum erudívit in fide et doctrína Christi.</str><str>In castro Cainóne, in Gállia, sancti Máximi Confessóris, qui éxstitit discípulus beáti Mártini Epíscopi.</str></list><list><str>Sanctæ Joánnæ-Francíscæ Frémiot de Chantal, Víduæ, quæ Ordinis Sanctimoniálium Visitatiónis sanctæ Maríæ fuit Institútrix, cujus dies natális recólitur Idibus Decémbris.</str><str>Romæ, in agro Veráno, sanctæ Cyríacæ, Víduæ et Mártyris; quæ, in persecutióne Valeriáni, cum se súaque ómnia in Sanctórum ministéria impendísset, demum, martyrium pro Christo súbiens, vitam quoque ipsam libénter impéndit.</str><str>In território Gavalitáno sancti Priváti, Epíscopi et Mártyris; qui passus est in persecutióne Valeriáni et Galliéni.</str><str>Salónæ, in Dalmátia, sancti Anastásii Corniculárii, qui, cum vidéret beátum Agapítum constánter torménta perferéntem, convérsus est ad fidem, et, pro confessióne nóminis Christi, jubénte Aureliáno Imperatóre, interémptus, Martyr migrávit ad Dóminum.</str><str>In Sardínia natális sanctórum Mártyrum Luxórii, Cisélli et Cameríni; qui, in persecutióne Diocletiáni, sub Délphio Præside, gládio cæsi sunt.</str><str>Eódem die sanctórum Mártyrum Bonósi et Maximiáni.</str><str>Fundis, in Látio, sancti Patérni Mártyris, qui, ab Alexandría Romam venit ad Apostolórum memórias; et inde in agrum Fundánum secéssit, atque ibi, cum Mártyrum córpora sepelíret, a Tribúno comprehénsus est, et in vínculis exspirávit.</str><str>Edéssæ, in Syria, sanctórum Mártyrum Bassæ, ac trium ejus filiórum, id est Theogónii, Agápii et Fidélis; quos, in persecutióne Maximiáni, pia mater exhórtans, martyrio coronátos præmísit ad palmam, et, truncáto cápite, gaudens secúta est cum victória.</str><str>Verónæ sancti Euprépii, Epíscopi et Confessóris.</str><str>Item sancti Quadráti Epíscopi.</str><str>Arvérnis, in Gállia, sancti Sidónii Epíscopi, doctrína et sanctitáte conspícui.</str><str>Senis, in Túscia, beáti Bernárdi Ptolomæi Abbátis, Congregatiónis Olivetánæ Fundatóris.</str></list><list><str>Festum Immaculáti Cordis beátæ Vírginis Maríæ.</str><str>Romæ, via Ostiénsi, natális sancti Timóthei Mártyris, qui, a Præfécto Urbis Tarquínio tentus, et longa cárceris custódia macerátus, et, cum sacrificáre idólis noluísset, tértio cæsus et gravíssimis supplíciis attrectátus, ad últimum decollátus est.</str><str>In Portu Románo sancti Hippóloyti Epíscopi, eruditióne claríssimi, qui, sub Alexándro Imperatóre, ob præcláram fídei confessiónem, mánibus pedibúsque ligátis in altam fóveam, aquis plenam, præcipitátus, martyrii palmam accépit; cujus corpus apud eúndem locum a Christiánis sepúltum fuit.</str><str>Augustodúni sancti Symphoriáni Mártyris, qui, témpore Aureliáni Imperatóris, cum sacrificáre nollet idólis, primo verbéribus afflíctus est, deínde cárceri mancipátus; atque ad últimum, cæso cápite, martyrium consummávit.</str><str>Tudérti, in Umbria, natális sancti Philíppi Benítii, Confessóris, Florentíni, qui Ordinis Servórum beátæ Maríæ Vírginis éxstitit propagátor et exímiæ humilitátis vir; atque a Cleménte Décimo, Pontífice Máximo, Sanctórum número adscríptus est. Ipsíus autem festívitas sequénti die celebrátur.</str><str>Romæ sancti Antoníni Mártyris, qui cum se Christiánum líbera voce faterétur, senténtia capitáli a Júdice Vitéllio damnátus est, et a Rufíno Presbytero via Aurélia sepúltus.</str><str>Tarsi, in Cilícia, commemorátio sanctórum Athanásii, Epíscopi et Mártyris, Anthúsæ, nóbilis féminæ, quam ipse baptizáverat, ac simul Charísii et Neóphyti Mártyrum, ejúsdem Anthúsæ servórum, qui sub Valeriáno Imperatóre passi sunt.</str><str>In Portu Románo sanctórum Mártyrum Martiális, Saturníni, Epictéti, Maprílis et Felícis, cum Sóciis eórum.</str><str>Nicomedíæ pássio sanctórum Agathoníci, Zótici et Sociórum Mártyrum, sub Maximiáno Imperatóre et Eutólmio Præside.</str><str>Rhemis, in Gállia, sanctórum Mártyrum Mauri et Sociórum.</str><str>In Hispánia sanctórum Mártyrum Fabriciáni et Filibérti.</str><str>Papíæ sancti Gunifórti Mártyris.</str></list><list><str>Sancti Philíppi Benítii, Confessóris, qui Ordinis Servórum beátæ Maríæ Vírginis éxstitit propagátor, ac prídie hujus diéi migrávit ad Dóminum.</str><str>Apud Ostia Tiberína sanctórum Mártyrum Quiríaci Epíscopi, Máximi Presbyteri, Archelái Diáconi, et Sociórum, qui sub Ulpiáno Præfécto, témpore Alexándri, passi sunt.</str><str>Antiochíæ natális sanctórum Mártyrum Restitúti, Donáti, Valeriáni et Fructuósæ, cum áliis duódecim; qui præclaríssimo confessiónis honóre coronáti sunt.</str><str>Ægǽæ, in Cilícia, sanctórum Mártyrum fratrum Cláudii, Astérii et Neónis, qui, Christiánæ religiónis a novérca accusáti, sub Diocletiáno Imperatóre et Lysia Præside, post acérba torménta cruci sunt affíxi, in qua victóres cum Christo triumphárunt. Passæ sunt post eos Donvína et Theonílla.</str><str>Rhemis, in Gállia, natális sanctórum Timóthei et Apollináris, qui, ibídem consummáto martyrio, cæléstia regna meruérunt.</str><str>Lugdúni, in Gállia, sanctórum Mártyrum Minérvi, et Eleazári cum fíliis octo.</str><str>Item sancti Luppi Mártyris, qui, ex sérvili conditióne, Christi libertáte donátus, martyrii quoque coróna dignátus est.</str><str>Hierosólymis sancti Zachæi Epíscopi, qui, quartus a beáto Jacóbo Apóstolo, Hierosolymitánum Ecclésiam rexit.</str><str>Alexandríæ sancti Theónæ, Epíscopi et Confessóris.</str><str>Uticæ, in Africa, beáti Victóris Epíscopi.</str><str>Augustodúni sancti Flaviáni Epíscopi.</str></list><list><str>Sancti Bartholomǽi Apóstoli, qui Christi Evangélium in India prædicávit; inde in majórem Arméniam proféctus, ibi, cum plúrimos ad fidem convertísset, vivus a bárbaris decoriátus est, atque, Astyagis Regis jussu, cápitis decollatióne martyrium complévit. Ipsíus sacrum corpus, primo ad Líparam ínsulam, deínde Benevéntum, postrémo Romam ad Tiberínam translátum ínsulam, ibi pia fidélium veneratióne honorátur.</str><str>Limæ, in Perúvia, natális sanctæ Rosæ a sancta María, Vírginis, e tértio Ordine sancti Domínici. Ejus vero festívitas tértio Kaléndas Septémbris celebrátur.</str><str>Népete sancti Ptolomǽi Epíscopi, qui fuit discípulus beáti Petri Apóstoli; atque, ab eo missus in Túsciam ad prædicándum Evangélium, in eádem civitáte gloriósus Christi Martyr occúbuit.</str><str>Eódem die sancti Eutychii, qui fuit discípulus beáti Joánnis Evangelístæ; atque, ob Evangélii prædicatiónem in multis regiónibus cárceres, vérbera et ignes perpéssus, in pace tandem quiévit.</str><str>Népete sancti Románi, ejúsdem civitátis Epíscopi, qui, cum esset sancti Ptolomǽi discípulus, fuit étiam in passióne sócius.</str><str>Carthágine sanctórum trecentórum Mártyrum, témpore Valeriáni et Galliéni. Hi Mártyres magnánimi, inter ália supplícia, cum Præses fornácem calcáriam accéndi jussísset, et, in præséntia ejus, prunas cum thure exhibéri, atque illis dixísset: « Elígite e duóbus unum, aut thura super his carbónibus offérte Jovi, aut in calcem demergímini », fide armáti, Christum Dei Fílium confiténtes, ictu rapidíssimo se injecérunt in ignem, et inter calcis vapóres in púlverem sunt redácti; ex quo candidátus ille beatórum exércitus appellári Massa cándida méruit.</str><str>In Isáuria sancti Tatiónis Mártyris, qui, in persecutióne Diocletiáni, sub Urbáno Præside, gládio cæsus, martyrii corónam accépit.</str><str>Item sancti Geórgii Limniótæ Mónachi, qui, cum ímpium Leónem Imperatórem, quod sacras Imágines, frángeret Sanctorúmque relíquias combúreret, reprehendísset, hanc ob causam, ejus jussu mánibus abscíssis et cápite incénso, Martyr migrávit ad Dóminum.</str><str>Apud Ostia Tiberína sanctæ Aureæ, Vírginis et Mártyris; quæ saxo ad collum ligáto, in mare demérsa est. Ipsíus autem corpus, ejéctum ad littus, beátus Nonnus sepelívit.</str><str>Rotómagi sancti Audoéni, Epíscopi et Confessóris.</str><str>Nivérnis, in Gállia, sancti Patrícii Abbátis.</str><str>Neápoli in Campánia, sanctæ Joánnæ Antidæ Thouret, Vírginis, Institúti Sorórum a Caritáte Fundatrícis, quam Pius Papa Undécimus in album sanctárum Vírginum rétulit.</str><str>Massíliæ, in Gállia, sanctæ Æmíliæ de Vialár, Vírginis, Fundatrícis Institúti Sorórum a sancto Joseph ab Apparitióne, fortitúdine, patiéntia et caritáte insígnis, quam Pius Duodécimus, Póntifex Máximus, in Sanctárum númerum rétulit.</str><str>Valéntiæ, in Hispánia, natális sanctæ Maríæ Michaélæ, Vírginis, Fundatrícis Congregatiónis Ancillárum a Sanctíssimo Sacraménto et Caritátis, patiéndi stúdio ac desidério ánimas Deo lucrándi inflammátæ, quam Pius Papa Undécimus sanctis Virgínibus accénsuit.</str></list><list><str>Apud Cartháginem sancti Ludovíci Noni, Regis Francórum et Confessóris, vitæ sanctitáte ac miraculórum glória præclári; cujus ossa póstmodum Lutétiam Parisiórum sunt reláta.</str><str>Romæ natális sancti Joséphi Calasánctii, Presbyteri et Confessóris, vitæ innocéntia et miráculis illústris; qui, ad erudiéndam pietáte ac lítteris juventútem, Ordinem Clericórum Regulárium Páuperum Matris Dei Scholárum Piárum fundávit. Eum Pius Duodécimus, Póntifex Máximus, ómnium Scholárum populárium christianárum ubíque exsisténtium cæléstem apud Deum Patrónum constítuit. Ipsíus tamen festívitas sexto Kaléndas Septémbris recólitur.</str><str>Item Romæ sanctórum Mártyrum Eusébii, Pontiáni, Vincéntii et Peregríni; qui, sub Cómmodo Imperatóre, primum in equúleo leváti, nervis quoque disténti, ac deínde fústibus cæsi sunt, flammis circa eórum látera appósitis; et, cum in laude Christi fidelíssime permanérent, plumbátis usque ad emissiónem spíritus sunt mactáti.</str><str>Romæ prætérea natális beáti Nemésii Diáconi, et fíliæ Lucillæ Vírginis; qui, cum de fide Christi flecti nequáquam possent, decolláti sunt, jubénte Valeriáno Imperatóre. Ipsórum córpora, a beáto Stéphano Papa sepúlta, deínde a beáto Xysto Secúndo via Appia, prídie Kaléndas Novémbris, honéstius tumuláta, Gregórius Quintus in Diacóniam sanctæ Maríæ Novæ tránstulit, una cum sanctis Symphrónio, Olympio Tribúno, hujúsque uxóre Exsupéria et Theodúlo fílio; qui omnes, Symphrónii ópera convérsi et ab eódem sancto Stéphano baptizáti, martyrio coronáti fúerant. Eadem Sanctórum córpora, Gregório Décimo tértio Summo Pontífice, ibídem invénta, sub altári ejúsdem Ecclésiæ honorificéntius collocáta sunt sexto Idus Decémbris.</str><str>Item Romæ sancti Genésii Mártyris, qui, primum sub Gentilitáte mimus, cum in theátro, spectánte Diocletiáno Imperatóre, Mystériis Christianórum illúderet, repénte, inspirátus a Deo, convérsus est ad fidem et baptizátus. Mox, Imperatóris jussu, fústibus crudelíssime cæsus, deínde suspénsus in equúleo, et ungulárum diutíssima laceratióne vexátus, lampádibus étiam adústus est; ac tandem, cum in fide Christi persísteret, dicens : « Non est Rex præter Christum, pro quo si míllies occídar, ipsum mihi de ore, ipsum mihi de corde auférre non potéritis », martyrii palmam obtruncatióne cápitis proméruit.</str><str>Areláte, in Gállia, beáti item Genésii, qui, cum ímpia edícta, quibus Christiáni puníri jubebántur, exceptóris offício fungens, nollet excípere, et, projéctis in públicum tábulis, se Christiánum esse testarétur, comprehénsus et decollátus est, atque ita martyrii glóriam, próprio cruóre baptizátus, accépit.</str><str>In Syria sancti Juliáni Mártyris.</str><str>Tarracóne, in Hispánia, sancti Magíni Mártyris.</str><str>Itálicæ, in Hispánia, sancti Gerúntii Epíscopi, qui, Apostolórum témpore, Evangélium in ea província prædicávit, et, post multos labóres, in cárcere quiévit.</str><str>Constantinópoli sancti Mennæ Epíscopi.</str><str>Trajécti sancti Gregórii Epíscopi.</str><str>Apud Montem Falíscum, in Etrúria, sancti Thomæ, Confessóris, qui Herfordiénsis Ecclésiæ, in Anglia, Epíscopus éxstitit.</str><str>Neápoli, in Campánia, sanctæ Patríciæ Vírginis.</str></list><list><str>Sancti Zephyríni, Papæ et Mártyris; cujus dies natális tertiodécimo Kaléndas Januárii recensétur.</str><str>Cardónæ, in Hispánia, tránsitus sancti Raymúndi Nonnáti, Cardinális et Confessóris, ex Ordine beátæ Maríæ de Mercéde redemptiónis captivórum, vitæ sanctitáte et miráculis clari. Ipsíus tamen festum recólitur prídie Kaléndas Septémbris.</str><str>Romæ sanctórum Mártyrum Irenǽi et Abúndii, qui, in persecutióne Valeriáni, eo quod corpus beátæ Concórdiæ, in cloácam projéctum, leváverant, in eándem cloácam demérsi fuérunt; quorum córpora, a Justíno Presbytero inde extrácta, in crypta, juxta beátum Lauréntium, sepúlta sunt.</str><str>Apud Albintimélium, Ligúriæ civitátem, sancti Secúndi Mártyris, viri spectábilis et Ducis ex legióne Thebæórum.</str><str>Bérgomi sancti Alexándri Mártyris, qui, et ipse unus ex eádem legióne, cum nomen Dómini Jesu Christi constantíssime faterétur, cápitis abscissióne martyrium complévit.</str><str>Apud Marsos sanctórum Simplícii, et ejus filiórum Constántii et Victoriáni, qui, sub Antoníno Imperatóre, várie primum excruciáti, tum demum, secúris ictu percússi, martyrii corónam, adépti sunt.</str><str>Nicomedíæ pássio sancti Hadriáni, e Probo Cæsare progéniti, qui, Licínio persecutiónem in Christiános commótam éxprobrans, ab eódem jussus est occídi. Ipsíus corpus Domítius, Byzántii Epíscopus, ejus pátruus, in ipsíus civitátis subúrbio cui nomen Argyrópolis sepelívit.</str><str>In Hispánia sancti Victoris Mártyris, qui pro Christi fide, a Mauris occísus, martyrii coróna donátus est.</str><str>Cápuæ sancti Rufíni, Epíscopi et Confessóris.</str><str>Pistórii, in Túscia, sancti Felícis, Presbyteri et Confessóris.</str><str>Pódii, in diœcési Pictaviénsi, sanctæ Joánnæ-Elisabeth Bichier des Ages, Vírginis, Congregatiónis Filiárum a Cruce una cum sancto Andréa Hubérto Fournet Fundatrícis, jugi mortificatióne et vitæ innocéntia claræ, quam Pius Papa Duodécimus sanctárum Vírginum fastis accénsuit.</str></list><list><str>Sancti Joséphi Calasánctii, Presbyteri et Confessóris, qui Ordinis Clericórum Regulárium Páuperum Matris Dei Scholárum Piárum éxstitit Fundátor, atque octávo Kaléndas Septémbris obdormívit in Dómino.</str><str>Poténtiæ, in Lucánia, pássio sanctórum Aróntii, Honoráti, Fortunáti et Sabiniáni; qui, sanctórum Bonifátii et Theclæ fílii, a Valeriáno Júdice, sub Maximiáno Imperatóre, jussi sunt capitálem subíre senténtiam. Eórum tamen ac reliquórum ex duódecim frátribus festum Kaléndis Septémbris celebrátur.</str><str>Bérgomi sancti Narni, qui, a beáto Bárnaba baptizátus, primus ab ipso ejúsdem civitátis Epíscopus ordinátus est.</str><str>Cápuæ natális sancti Rufi, Epíscopi et Mártyris; qui, cum esset patríciæ dignitátis, a beáto Apollináre, sancti Petri discípulo, cum univérsa família baptizátus est.</str><str>Ibídem sanctórum Mártyrum Rufi et Carpóphori, qui sub Diocletiáno et Maximiáno passi sunt.</str><str>Tomis, in Ponto, sanctórum Mártyrum Marcellíni Tribúni, et uxóris Mannéæ, ac filiórum Joánnis, Serapiónis et Petri.</str><str>Apud Leonínos, in Sicília, sanctæ Eutháliæ Vírginis, quæ, cum esset Christiána, ad cæléstem Sponsum, a fratre suo Sermiliáno cæsa gládio, migrávit.</str><str>Eódem die pássio sanctæ Anthúsæ junióris, quæ ob Christi fidem, in púteum mersa, martyrium sumpsit.</str><str>Areláte, in Gállia, sancti Cæsárii Epíscopi, miræ sanctitátis et pietátis viri.</str><str>Augustodúni sancti Syágrii, Epíscopi et Confessóris.</str><str>Papíæ sancti Joánnis Epíscopi.</str><str>Ilérdæ, in Hispánia Tarraconénsi, sancti Licérii Epíscopi.</str><str>In Thebáide sancti Pœmenis Anachorétæ.</str><str>Apud Septempedános, in Picéno, sanctæ Margarítæ Víduæ.</str></list><list><str>Hippóne Régio, in Africa, natális sancti Augustíni Epíscopi, Confessóris et Ecclésiæ Doctóris exímii, qui, beáti Ambrósii Epíscopi ópera ad cathólicam fidem convérsus et baptizátus, eam advérsus Manichæos aliósque hæréticos acérrimus propugnátor deféndit, multísque áliis pro Ecclésia Dei perfúnctus labóribus, ad præmia migrávit in cælum. Ejus relíquiæ, primo de sua civitáte propter bárbaros in Sardíniam advéctæ, et póstea a Rege Longobardórum Luitprándo Papíam translátæ, ibi honorífice cónditæ sunt.</str><str>Romæ item natális sancti Hermétis, viri illústris, qui (ut in Actis beáti Alexándri Papæ légitur), prius carceráli custódiæ mancipátus, deínde, cum áliis plúrimis, gládio cædénte, martyrium complévit, sub Aureliáno Júdice.</str><str>Venúsiæ, in Apúlia, pássio sanctórum Septimíni, Januárii et Felícis, qui, sanctórum Bonifátii et Theclæ fílii, a Valeriáno Júdice, sub Maximiáno Imperatóre, jussi sunt decollári. Ipsórum tamen ac reliquórum ex duódecim frátribus festívitas ágitur Kaléndis Septémbris.</str><str>Briváte, apud Arvérnos, item pássio sancti Juliáni Mártyris, qui, cum esset beáti Ferreóli Tribúni comes et in hábitu militári occúlte Christo servíret, in persecutióne Diocletiáni, a milítibus tentus est, et, desécto gútture, morte horríbili necátus.</str><str>Constántiæ, in Germánia, sancti Pelágii Mártyris, qui sub Numeriáno Imperatóre et Evilásio Júdice, cápite amputátus, martyrii corónam accépit.</str><str>Salérni sanctórum Mártyrum Fortunáti, Caji et Anthis; qui, sub Diocletiáno Imperatóre et Leóntio Procónsule, decolláti sunt.</str><str>Constantinópoli sancti Alexándri Epíscopi, gloriósi senis; ob cujus oratiónem Arius, divíno judício damnátus, crépuit médius, et effúsa sunt víscera ejus.</str><str>Apud Sántonas, in Gállia, sancti Viviáni, Epíscopi et Confessóris.</str><str>Item sancti Móysis Æthíopis, qui, ex insígni latróne insígnis Anachoréta, multos latrónes convértit et secum duxit ad monastérium.</str></list><list><str>Decollátio sancti Joánnis Baptístæ, quem Heródes circa festum Paschæ decollári præcépit. Ipsíus tamen memória solémniter hac die cólitur, qua venerándum ejus caput secúndo invéntum fuit; quod, póstea Romam translátum, in Ecclésia sancti Silvéstri, ad Campum Mártium, summa pópuli devotióne asservátur.</str><str>Romæ, in monte Aventíno, natális sanctæ Sabínæ Mártyris, quæ sub Hadriáno Imperatóre, gládio percússa, martyrii palmam adépta est.</str><str>Veliniáni, in confínibus Apúliæ, pássio sanctórum Vitális, Satóris, et Repósiti; qui, sanctórum Bonifátii et Theclæ fílii, a Valeriáno Júdice, sub Maximiáno Imperatóre, capitálem senténtiam pertulérunt. Eórum tamen ac ceterórum ex duódecim frátribus memória Kaléndis Septémbris recólitur.</str><str>Romæ sanctæ Cándidæ, Vírginis et Mártyris; cujus corpus beátus Paschális Primus Papa in Ecclésiam sanctæ Praxédis tránstulit.</str><str>Constantinópoli sanctórum Mártyrum Hypátii, Asiáni Epíscopi, et Andréæ Presbyteri; qui ambo, ob cultum sanctárum Imáginum, sub Leóne Isáurico, barba pice íllita atque incénsa, et cute cápitis extrácta, juguláti sunt.</str><str>Antiochíæ natális sanctórum Mártyrum Nicǽæ et Pauli.</str><str>Metis, in Gállia, sancti Adélphi, Epíscopi et Confessóris.</str><str>Lutétiæ Parisiórum deposítio sancti Mederíci Presbyteri.</str><str>Perúsiæ sancti Euthymii Románi, qui, cum uxóre et Crescéntio fílio persecutiónem Diocletiáni fúgiens, ad eam urbem secéssit, et ibi póstmodum quiévit in Dómino.</str><str>In Anglia sancti Sebbi Regis.</str><str>Apud Sírmium natális sanctæ Basíllæ Vírginis.</str><str>In pago Tricassíno sanctæ Sabínæ Vírginis, virtútibus et miráculis gloriósæ.</str></list><list><str>Sanctæ Rosæ a Sancta María, e tértio Ordine sancti Domínici, Vírginis; cujus dies natális nono Kaléndas Septémbris recensétur.</str><str>Romæ, via Ostiénsi, pássio beáti Felícis Presbyteri, sub Diocletiáno et Maximiáno Imperatóribus. Hic, post equúlei vexatiónem, data senténtia, cum ducerétur ad decollándum, óbvius ei fuit quidam Christiánus, qui, dum se Christiánum esse sponte profiterétur, mox cum eódem páriter decollátus est; cujus nomen ignorántes, Christiáni Adáuctum eum appellavérunt, eo quod sancto Felíci auctus sit ad corónam.</str><str>Item Romæ sanctæ Gaudéntiæ, Vírginis et Mártyris, cum áliis tribus.</str><str>Colóniæ Suffetulánæ, in Africa, beatórum sexagínta Mártyrum, qui furóre Gentílium cæsi sunt.</str><str>Bonóniæ sancti Bonónii Abbátis.</str><str>Romæ sancti Pammáchii Presbyteri, qui fuit doctrína et sanctitáte conspícuus.</str><str>Adruméti, in Africa, sanctórum Bonifátii et Theclæ, qui beatórum duódecim filiórum Mártyrum paréntes fuérunt.</str><str>Thessalonícæ sancti Fantíni Confessóris, qui, multa a Saracénis perpéssus, atque e monastério, in quo abstinéntia víxerat admirábili, expúlsus, demum, cum plúrimos ad viam salútis perduxísset, in senectúte bona quiévit.</str><str>In território Meldénsi sancti Fiácrii Confessóris.</str><str>Trebis, in Látio, sancti Petri Confessóris, qui, multis clarus virtútibus et miráculis, ibídem migrávit ad Dóminum, et honorífice cólitur.</str></list><list><str>Sancti Raymúndi Nonnáti, ex Ordine beátæ Maríæ de Mercéde redemptiónis captivórum, Cardinális et Confessóris; cujus dies natális séptimo Kaléndas Septémbris recólitur.</str><str>Apud montem Senárium, in Etrúria, natális sancti Bonajúnctæ Confessóris, e septem Fundatóribus Ordinis Servórum beátæ Maríæ Vírginis; qui, de Passióne Domínica ad fratres verba fáciens, in manus Dómini trádidit spíritum. Ipsíus autem ac Sociórum festum prídie Idus Februárii celebrátur.</str><str>Tréviris item natális sancti Paulíni Epíscopi, qui, témpore Ariánæ infestatiónis, ab Ariáno Imperatóre Constántio ob cathólicam fidem relegátus exsílio, et extra Christiánum nomen usque ad mortem mutándo exsília fatigátus, tandem, apud Phrygiam defúnctus, beátæ passiónis corónam percépit a Dómino.</str><str>Tránsaquis, ad lacum Fúcinum, in Marsis, natális quoque sanctórum Mártyrum Cæsídii Presbyteri, et Sociórum; qui martyrio coronáti sunt in persecutióne Maximíni.</str><str>Item sanctórum Mártyrum Robustiáni et Marci.</str><str>Cæsaréæ, in Cappadócia, sanctórum Theódoti, Rufínæ et Ammiæ; quorum duo primi paréntes fuérunt sancti Mamántis Mártyris, quem Rufína in cárcere péperit, et Ammia educávit.</str><str>Antisiodóri sancti Optáti, Epíscopi et Confessóris.</str><str>In Anglia sancti Aidáni, Epíscopi Lindisfarnénsis; cujus ánimam, cum sanctus Cuthbértus, cujus memória tertiodécimo Kaléndas Aprilis cólitur, tunc óvium pastor, in cælum ferri vidísset, relíctis ovibus, factus est Mónachus.</str><str>Apud Nuscum sancti Amáti Epíscopi.</str><str>Athénis sancti Aristídis, fide et sapiéntia claríssimi, qui Hadriáno Príncipi egrégium de religióne Christiána volúmen óbtulit, nostri dógmatis cóntinens ratiónem; et quod Christus Jesus solus esset Deus, præsénte ipso Imperatóre, luculentíssime perorávit.</str></list></list><list><list><str>In província Narbonénsi sancti Ægídii, Abbátis et Confessóris, cujus nómine est appellátum óppidum, quod póstea crevit in loco, ubi ipse monastérium eréxerat et mortális vitæ cursum absólverat.</str><str>Sentiáni, in fínibus Apúliæ, pássio sanctórum Donáti et altérius Felícis; qui, sanctórum Bonifátii et Theclæ fílii, a Valeriáno Júdice, sub Maximiáno Imperatóre, jussi sunt, post vária torménta, cápite præcídi hodiérna die, in qua et festívitas aliórum ex duódecim frátribus, quorum natális respectívis diébus ágitur, institúta est celebrári. Ipsórum vero duódecim fratrum córpora Benevéntum póstea transláta sunt, ibíque honorífice asserváta.</str><str>In Palæstína sanctórum Jósue et Gedeónis.</str><str>Hierosólymis beátæ Annæ Prophetíssæ, cujus sanctitátem sermo Evangélicus prodit.</str><str>Cápuæ, via Aquária, sancti Prisci Mártyris, qui fuit unus de antíquis Christi discípulis.</str><str>Tudérti, in Umbria, sancti Terentiáni, Epíscopi et Mártyris; qui, sub Hadriáno Imperatóre, Lætiáni Procónsulis jussu, equúleo et scorpiónibus cruciátus est, ac demum, abscíssa lingua, cápitis damnátus martyrium complévit.</str><str>Heracléæ, in Thrácia, sancti Ammónis Diáconi, et sanctárum quadragínta Vírginum, quas ille erudívit in fide, et, sub Licínio tyránno, ad martyrii glóriam secum perdúxit.</str><str>In Hispániæ sanctórum Mártyrum Vincéntii et Læti.</str><str>Populónii, in Túscia, sancti Réguli Mártyris, qui ex Africa illuc venit, ibíque, sub Tótila, martyrium consummávit.</str><str>Cápuæ sancti Prisci Epíscopi, qui unus fuit ex illis Sacerdótibus, qui, in persecutióne Wandalórum, ob fidem cathólicam várie afflícti et vetústæ navi impósiti, ex Africa ad Campániæ líttora pervenérunt, et Christiánam religiónem, in iis locis dispérsi diversísque Ecclésiis præfécti, mirífice propagárunt. Ipsíus autem fuérunt sócii Castrénsis, cujus dies natális tértio Idus Februárii recólitur, Támmarus, Rósius, Heráclius, Secundínus, Adjútor, Marcus, Augústus, Elpídius, Cánion et Vindónius.</str><str>Apud Sénonas beáti Lupi, Epíscopi et Confessóris; de quo refértur quod quadam die, præsénte Clero, dum sacris altáribus adstáret, lapsa est cælitus gemma in ejus cálicem sanctum.</str><str>Rhemis, in Gállia, sancti Xysti, qui fuit primus ejúsdem civitátis Epíscopus.</str><str>Apud Cenómanos, in Gállia, sancti Victórii Epíscopi.</str><str>Apud Aquínum sancti Constántii Epíscopi, prophetíæ dono multísque virtútibus clari.</str><str>Ad Aquas Duras, in Constantiénsi Germániæ território, sanctæ Verénæ Vírginis.</str></list><list><str>Sancti Stéphani, Regis Hungarórum et Confessóris; qui décimo octávo Kaléndas Septémbris obdormívit in Dómino.</str><str>Romæ sanctæ Máximæ Mártyris, quæ, simul cum sancto Ansáno Christum conféssa, in persecutióne Diocletiáni, dum fústibus cæditur, réddidit spíritum.</str><str>Pámiæ, in Gállia, sancti Antoníni Mártyris, cujus relíquiæ apud Ecclésiam Palentínam, in Hispánia, magna veneratióne asservántur.</str><str>Item sanctórum Mártyrum Diomédis, Juliáni, Philíppi, Euthychiáni, Hesychii, Leónidæ, Philadélphi, Menalíppi et Pantágapæ; quorum álii igne, álii aqua, ense álii et cruce martyrium complevérunt.</str><str>Nicomedíæ sanctórum Mártyrum Zenónis, atque Concórdii et Theodóri, filiórum ejus.</str><str>Lugdúni, in Gállia, sancti Elpídii, Epíscopi et Confessóris.</str><str>In Picéno item sancti Elpídii Abbátis, cujus nómine óppidum est appellátum, quod ejus sacrum corpus se possidére congáudet.</str><str>In monte Sorácte sancti Nonnósi Abbátis, qui ingéntis molis saxum oratióne sua tránstulit, aliísque miráculis coruscávit.</str><str>Eódem die Commemorátio sanctórum Mártyrum germanórum Evódii, Hermógenis et Callístæ; de quibus, in Syracusána Sicíliæ urbe martyrium passis, ágitur étiam séptimo Kaléndas Maji.</str><str>Lugdúni, in Gállia, Translátio sanctórum Justi, Epíscopi et Confessóris, ac Viatóris, qui ejus fúerat miníster; quorum natális dies respectíve prídie Idus Octóbris et duodécimo Kaléndas Novémbris recensétur.</str></list><list><str>Sancti Pii Papæ Décimi, cujus natális dies tertiodécimo Kaléndas Septémbris recensétur.</str><str>Corínthi natális sanctæ Phœbes, cujus méminit beátus Apóstolus Paulus ad Romános scribens.</str><str>Cápuæ sanctórum Mártyrum Aristǽi Epíscopi, et Antoníni púeri.</str><str>Eódem die natális sanctórum Mártyrum Aigúlfi, Abbátis Lirinénsis, et Sociórum ipsíus Monachórum, qui, linguis præcísis oculísque effóssis, gládio obtruncáti sunt.</str><str>Item sanctórum Mártyrum Zenónis et Charitónis; quorum alter in lebétem liquáti plumbi conjéctus est, alter in ignis fornácem immíssus.</str><str>Córdubæ, in Hispánia, sancti Sándali Mártyris.</str><str>Aquiléjæ sanctárum Vírginum et Mártyrum Euphémiæ, Dorótheæ, Theclæ et Erásmæ, quæ, sub Neróne Imperatóre et Sebásto Præside, post multa supplícia, gládio cæsæ sunt, et a sancto Hermágora sepúltæ.</str><str>Nicomedíæ pássio sanctæ Basilíssæ, Vírginis et Mártyris; quæ, annos novem nata, cum in persecutióne Diocletiáni Imperatóris, sub Alexándro Præside, vérbera, ignes ac béstias divína virtúte superásset, ipsum Præsidem ad Christi fidem convértit, ac tandem extra urbem in oratióne spíritum Deo réddidit.</str><str>Tulli, in Gállia, sancti Mansuéti, Epíscopi et Confessóris.</str><str>Medioláni deposítio sancti Auxáni Epíscopi.</str><str>Eódem die sancti Simeónis Stylítæ junióris.</str><str>Romæ Translátio sanctæ Serápiæ, Vírginis et Mártyris; quæ passa est quarto Kaléndas Augústi.</str><str>Item Romæ Ordinátio incomparábilis viri sancti Gregórii Magni in Summum Pontíficem; qui, onus illud subíre coáctus, e sublimióri throno clarióribus sanctitátis rádiis in Orbe refúlsit.</str></list><list><str>In monte Nebo, terræ Moab, sancti Móysis, legislatóris et Prophétæ.</str><str>Neápoli, in Campánia, natális sanctæ Cándidæ, quæ sancto Petro Apóstolo, ad eam urbem veniénti, prima occúrrit, atque, ab eo baptizáta, póstea sancto fine quiévit.</str><str>Tréviris sancti Marcélli, Epíscopi et Mártyris.</str><str>Ancyræ, in Galátia, natális sanctórum trium puerórum Mártyrum, id est Rufíni, Silváni et Vitálici.</str><str>Eódem die sanctórum Mártyrum Magni, Casti et Máximi.</str><str>Cabillóne, in Gálliis, sancti Marcélli Mártyris, qui, sub Antoníno Imperatóre, cum a Præside Prisco ad profánum convívium fuísset invitátus, et, hujúsmodi épulas éxsecrans, omnes qui áderant, cur idólis deservírent, líbera increpatióne corríperet, ab eódem Præside, inaudíto crudelitátis génere, cíngulo tenus defóssus est in terra; sicque, cum in Dei láudibus tríduo perseverásset, incontaminátum spíritum réddidit.</str><str>Eódem die sanctórum Thamélis, ántea idolórum sacerdótis, et Sociórum Mártyrum, sub Hadriáno Imperatóre.</str><str>Item sanctórum Mártyrum Theódori, Océani, Ammiáni et Juliáni; qui sub Maximiáno Imperatóre, disséctis pédibus in ignem conjécti, martyrium consummárunt.</str><str>Romæ sancti Bonifátii Primi, Papæ et Confessóris.</str><str>Arímini sancti Maríni Diáconi.</str><str>Panórmi natális sanctæ Rosáliæ, Vírginis Panormitánæ, ex régio Cároli Magni sánguine ortæ; quæ, pro Christi amóre, patérnum principátum aulámque profúgit, et, in móntibus ac spelúncis solitária, cæléstem vitam duxit.</str><str>Vitérbii Translátio beátæ Rosæ Vírginis, ex tértio Ordine sancti Francísci, témpore Alexándri Papæ Quarti.</str></list><list><str>Sancti Lauréntii Justiniáni, primi Patriárchæ Venetiárum et Confessóris, qui pontificálem Cáthedram hac die invítus ascéndit, et sexto Idus Januárii obdormívit in Dómino.</str><str>Romæ, in suburbáno, beáti Victoríni, Epíscopi et Mártyris; qui, sanctitáte et miráculis clarus, sacerdótium Amiternínæ urbis, totíus pópuli electióne, adéptus est. Póstmodum, sub Nerva Trajáno, apud Cutílias, ubi puténtes et sulphúreæ emánant aquæ, cum áliis Dei servis, relegátus, ab Aureliáno Júdice jussus est suspéndi cápite deórsum; idque cum per tríduum pro nómine Christi passus fuísset, tandem, glorióse coronátus, victor migrávit ad Dóminum. Ejus corpus rapuérunt Christiáni, et honorífica sepultúra Amitérni, in Vestínis, condidérunt.</str><str>Constantinópoli sanctórum Mártyrum Urbáni, Theodóri, Menedémi, et Sociórum septuagínta septem ex órdine ecclesiástico; qui a Valénte Imperatóre, pro fide cathólica, in navígio impósiti, jussi sunt in mari combúri.</str><str>In Portu Románo pássio sancti Herculáni mílitis, qui, sub Gallo Imperatóre, ob Christi fidem cæsus flagris et cápite obtruncátus est.</str><str>Cápuæ sanctórum Mártyrum Quínctii, Arcóntii et Donáti.</str><str>Eódem die sancti Rómuli, qui, cum esset Trajáni aulæ præféctus ac sævítiam Imperatóris in Christiános detestarétur, cæsus est virgis, et cápite truncátus.</str><str>Melitínæ, in Arménia, pássio sanctórum mílitum Eudóxii, Zenónis, Macárii, et Sociórum mille centum et quátuor; qui, cum abjecíssent milítiæ cíngulum, in persecutióne Diocletiáni, pro Christi confessióne necáti sunt.</str><str>In pago Tarvanénsi, monastério Sithinénsi, in Gállia, sancti Bertíni Abbátis.</str><str>Toléti, in Hispánia, sanctæ Obdúliæ Vírginis.</str></list><list><str>In Palæstína sancti Zacharíæ Prophétæ, qui, de Chaldǽa senex in pátriam revérsus, ibíque defúnctus, juxta Aggǽum Prophétam cónditus jacet.</str><str>In Hellespónto sancti Onesíphori, Apostolórum discípuli, cujus méminit sanctus Paulus ad Timótheum scribens. Ipse autem Onesíphorus ibídem, una cum sancto Porphyrio, jussu Hadriáni Procónsulis ácriter verberátus et a ferócibus raptátus equis, spíritum Deo réddidit.</str><str>In Africa sanctórum Episcopórum Donatiáni, Præsidii, Mansuéti, Germáni et Fúsculi; qui, in persecutióne Wandálica, jussu Ariáni Regis Hunneríci, pro assertióne cathólicæ veritátis, fústibus diríssime cæsi et exsílio elimináti sunt. Inter eos étiam erat Epíscopus, nómine Lætus, strénuus atque doctíssimus vir, qui, post diutúrnos cárceris squalóres, incéndio concremátus est.</str><str>Alexandríæ pássio sanctórum Mártyrum Fausti Presbyteri, Macárii et Sociórum decem; qui, sub Décio Imperatóre et Valério Præside, pro Christi nómine, abscíssis cervícibus, martyrium complevérunt.</str><str>In Cappadócia sanctórum Mártyrum Cóttidi Diáconi, Eugénii et Sociórum.</str><str>Verónæ sancti Petrónii, Epíscopi et Confessóris.</str><str>Romæ sancti Eleuthérii Abbátis, qui Dei servus fuit, atque (ut sanctus Gregórius Papa scribit) oratióne et lácrimis mórtuum suscitávit.</str></list><list><str>Trecis, in Gállia, sancti Nemórii Diáconi, et Sociórum Mártyrum, quos Attila, Rex Hunnórum, interfécit.</str><str>Nicomedíæ natális beáti Joánnis Mártyris, qui, cum vidéret crudélia advérsus Christiános edícta in foro pendére, hinc fídei ardóre accénsus, injécta manu, illa detráxit atque discérpsit. Cumque hoc relátum esset Diocletiáno et Maximiáno Augústis, in eádem urbe constitútis, ómnia suppliciórum génera in eum experíri jussérunt; quæ vir nobilíssimus tanta vultus ac spíritus alacritáte pértulit, ut ne tristis quidem pro his vidéri potúerit.</str><str>Cæsaréæ, in Cappadócia, sancti Eupsychii Mártyris, qui, sub Hadriáno Imperatóre, accusátus quod Christiánus esset, in cárcerem conjéctus est; et, paulo post inde emíssus, patrimónium statim véndidit, et prétium partim paupéribus, partim accusatóribus, tamquam benefactóribus, distríbuit. Sed, íterum comprehénsus, atque, cum sacrificáre nollet idólis, sævíssime dilaniátus et gládio confóssus, sub Saprítio Júdice martyrium consummávit.</str><str>Pompejópoli, in Cilícia, sancti Sozóntis Mártyris, qui, sub Maximiáno Imperatóre, in ignem injéctus, réddidit spíritum.</str><str>Aquiléjæ sancti Anastásii Mártyris.</str><str>Apud Aléxiam véterem, in território Augustodunénsi, sanctæ Regínæ, Vírginis et Mártyris; quæ, sub Procónsule Olybrio, cárceris et equúlei ac lampadárum afflícta supplíciis, demum, cápite damnáta, migrávit ad Sponsum.</str><str>Aureliánis, in Gállia, deposítio sancti Evótii Epíscopi, qui, primo Románæ Ecclésiæ Subdiáconus, dehinc divíno múnere per colúmbam designátus est Póntifex præfátæ urbis.</str><str>In Gállia sancti Augustális, Epíscopi et Confessóris.</str><str>Cápuæ sancti Pámphili Epíscopi.</str><str>In território Parisiénsi sancti Clodoáldi, Presbyteri et Confessóris.</str></list><list><str>Natívitas beatíssimæ semper Vírginis Genitrícis Dei Maríæ.</str><str>Sancti Hadriáni Mártyris; cujus dies natális quarto Nonas Mártii recensétur, sed festívitas hac die, qua sacrum ejus corpus Romam translátum fuit, potíssime celebrátur.</str><str>Valéntiæ, in Hispánia Tarraconénsi, natális sancti Thomæ a Villa Nova, ex Eremitárum sancti Augustíni Ordine, Epíscopi et Confessóris, insígnis propter flagrántem in páuperes caritátem; qui ab Alexándro Papa Séptimo in Sanctórum númerum adscríptus est. Ipsíus autem festum décimo Kaléndas Octóbris celebrátur.</str><str>Alexandríæ sanctórum Mártyrum Ammónis, Theóphili, Neotérii et aliórum vigínti duórum.</str><str>Antiochíæ sanctórum Timóthei et Fausti Mártyrum.</str><str>Gazæ, in Palæstína, sanctórum Mártyrum fratrum Eusébii, Néstabi et Zenónis; qui, témpore Juliáni Apóstatæ, irruénte in eos turba Gentílium, discérpti atque necáti sunt.</str><str>Ibídem sancti Néstoris Mártyris, qui sub eódem Juliáno, ab iísdem Gentílibus furéntibus sævíssime cruciátus, emísit spíritum.</str><str>Romæ sancti Sérgii Primi, Papæ et Confessóris.</str><str>Frisíngæ sancti Corbiniáni, qui fuit primus ejúsdem civitátis Epíscopus. Hic, a sancto Gregório Secúndo Pontífice ordinátus et ad prædicándum Evangélium missus, úberes fructus in Gállia et Germánia rétulit, ac demum, virtútibus et miráculis clarus, in pace quiévit.</str><str>Carthágine nova, in Ameríca meridionáli, sancti Petri Claver, Sacerdótis e Societáte Jesu et Confessóris; qui mira sui abnegatióne et exímia caritáte Nigrítis in servitútem abdúctis, annos ámplius quadragínta, óperam impéndens, tercénta fere eórum míllia Christo sua ipse manu regenerávit; et a Leóne Décimo tértio, Pontífice Máximo, in Sanctórum númerum relátus est, ad dein étiam cæléstis Patrónus peculiáris sacrárum ad Nigrítas Missiónum constitútus et declarátus.</str></list><list><str>Nicomedíæ pássio sanctórum Mártyrum Doróthei et Gorgónii, qui, cum essent apud Diocletiánum Augústum honóres amplíssimos consecúti, et persecutiónem, quam ille Christiánis inferébat, detestaréntur, præsénte eo, jussi sunt primo appéndi, et flagris toto córpore laniári; deínde, viscéribus pelle nudátis, acéto et sale perfúndi, sicque assári in cratícula; atque ad últimum, láqueo necári. Interjécto autem témpore, beáti Gorgónii corpus Romam delátus fuit, ac via Latína pósitum, et inde ad Basílicam sancti Petri translátum.</str><str>In Sabínis, trigésimo ab Urbe milliário, sanctórum Mártyrum Hyacínthi, Alexándri et Tibúrtii.</str><str>Sebáste, in Arménia, sancti Severiáni, qui, cum Licínii Imperatóris esset miles, et Quadragínta Mártyres in cárcere deténtos frequens visitáret, hinc, jussu Lysiæ Præsidis, saxo ad pedes ligáto suspénsus est, ac, verbéribus cæsus et flagris laniátus, in torméntis réddidit spíritum.</str><str>Eódem die pássio sancti Stratónis, qui pro Christo, ad duas árbores ligátus atque discérptus, martyrium consummávit.</str><str>Item sanctórum Mártyrum Rufíni et Rufiniáni fratrum.</str><str>In territorio Tarvanénsi, in Gállia, sancti Audomári Epíscopi.</str><str>In monastério Cluanénsi, in Hibérnia, sancti Queráni, Presbyteri et Abbátis.</str></list><list><str>Tolentíni, in Picéno, deposítio sancti Nicolái Confessóris, ex Ordine Eremitárum sancti Augustíni.</str><str>In Africa natális sanctórum Episcopórum Nemesiáni, Felícis, Lúcii, altérius item Felícis, Littéi, Polyáni, Victóris, Jadéris, Datívi et aliórum; qui, sub Valeriáno et Galliéno, exsurgénte persecutiónis rábie, ad primam confessiónis Christi constántiam gráviter fústibus cæsi sunt, deínde, compédibus vincti et ad fodiénda metálla deputáti, gloriósæ confessiónis agónem consummárunt.</str><str>Leódii, in Bélgio, sancti Theodárdi, Epíscopi et Mártyris; qui ánimam suam pósuit pro óvibus suis, et miraculórum signis post mortem illúxit.</str><str>Chalcédone sanctórum Mártyrum Sósthenis et Victóris, qui, in persecutióne Diocletiáni, sub Asiæ Procónsule Prisco, post víncula et béstias superátas, jussi sunt incéndi; at illi, salutántes se ínvicem in ósculo sancto, in oratióne pósiti emisérunt spíritum.</str><str>Item sanctórum Mártyrum Apélli, Lucæ et Cleméntis.</str><str>In Bithynia sanctárum Vírginum sorórum Menodóræ, Metrodóræ et Nymphodóræ; quæ sub Maximiáno Imperatóre et Frontóne Præside, ob intrépidam in Christi fide constántiam martyrio coronátæ, pervenérunt ad glóriam.</str><str>Compostéllæ sancti Petri Epíscopi, qui multis virtútibus et miráculis cláruit.</str><str>In civitáte Albigénsi, in Gállia, sancti Sálvii, Epíscopi et Confessóris.</str><str>Nováriæ sancti Agápii Epíscopi.</str><str>Constantinópoli sanctæ Pulchériæ Augústæ, Vírginis, religióne et pietáte insígnis.</str><str>Neápoli, in Campánia, sanctæ Cándidæ junióris, miráculis claræ.</str></list><list><str>Romæ, via Salária véteri, in cœmetério Basíllæ, natális sanctórum Mártyrum Proti et Hyacínthi fratrum, eunuchórum beátæ Eugéniæ. Hi, sub Galliéno Imperatóre, deprehénsi quod essent Christiáni, sacrificáre cogúntur; sed non consentiéntes, primo duríssime verberáti sunt, ac tandem páriter decolláti.</str><str>Legióne, in Hispánia, sancti Vincéntii, Abbátis et Mártyris.</str><str>Laodicéæ, in Syria, pássio sanctórum Diodóri, Diomédis et Dídymi.</str><str>In Ægypto sancti Paphnútii Epíscopi, qui unus fuit ex iis Confessóribus, qui, sub Galério Maximiáno Imperatóre, dextro óculo effósso et sinístro póplite excíso, ad metálla damnáti fuérunt; deínde, sub Constantíno Magno, advérsus Ariános, pro fide cathólica, strénue decertávit; et demum, multis corónis auctus, in pace quiévit.</str><str>Lugdúni, in Gállia, deposítio sancti Patiéntis Epíscopi.</str><str>Vercéllis sancti Æmiliáni Epíscopi.</str><str>Alexandríæ sanctæ Theodóræ, quæ, cum incáute deliquísset, inde, facti pænitens, mirábili abstinéntia et patiéntia in hábitu sancto perseverávit incógnita usque ad mortem.</str></list><list><str>Festum sanctíssimi Nóminis beátæ Maríæ, quod Innocéntius Undécimus, Póntifex Máximus, ob insígnem victóriam de Turcis, ipsíus Vírginis præsídio, Vindobónæ in Austria reportátam, celebrári jussit.</str><str>In Bithynia sancti Autónomi, Epíscopi et Mártyris; qui ex Itália, Diocletiáni Imperatóris persecutiónem declínans, illuc proféctus, ibi, cum plúrimos convertísset ad fidem, a furéntibus Gentílibus, dum sacra Mystéria perágeret, ad altáre mactátus est, et hóstia Christi efféctus.</str><str>Icónii, in Lycaónia, sancti Curónoti Epíscopi, qui sub Perénnio Præside, cápite truncátus, martyrii palmam accépit.</str><str>Alexandríæ natális sanctórum Mártyrum Hierónidis, Leóntii, Serapiónis, Selésii, Valeriáni et Stratónis, qui, sub Maximíno Imperatóre, ob confessiónem nóminis Christi, in mare sunt demérsi.</str><str>Meri, in Phrygia, pássio sanctórum Mártyrum Macedónii, Theodúli et Tatiáni, qui, sub Juliáno Apóstata, ab Almáchio Præside, post ália torménta, super crates férreas ignítas pósiti, exsultántes martyrium complevérunt.</str><str>Apud Papíam sancti Juvéntii Epíscopi, de quo ágitur sexto Idus Februárii. Ipse, a beáto Hermágora, discípulo sancti Marci Evangelístæ, ad eam urbem, una cum sancto Syro, cujus memória recólitur quinto Idus Decémbris, diréctus est; et ambo, prædicántes illic Christi Evangélium et magnis virtútibus ac miráculis coruscántes, étiam vicínas urbes divínis opéribus illustrárunt, sicque in pontificáli honóre, glorióso fine, quievérunt in pace.</str><str>Lugdúni, in Gállia, deposítio sancti Sacerdótis Epíscopi.</str><str>Verónæ sancti Silvíni Epíscopi.</str><str>Anderláci, prope Bruxéllas, in Brabántia, sancti Guidónis Confessóris.</str></list><list><str>Alexandríæ natális beáti Philíppi, patris sanctæ Eugéniæ Vírginis. Hic, dignitátem Præfectúræ Ægypti déserens, Baptísmatis grátiam assecútus est; quem, in oratióne constitútum, jussit Teréntius Præféctus, ejus succéssor, gládio jugulári.</str><str>Item sanctórum Mártyrum Macróbii et Juliáni, qui sub Licínio passi sunt.</str><str>Eódem die sancti Ligórii Mártyris, qui a Gentílibus, in erémo degens, ob Christi fidem necátus est.</str><str>Alexandríæ sancti Eulógii Epíscopi, doctrína et sanctitáte célebris.</str><str>Andégavi, in Gállia, sancti Maurílii Epíscopi, qui innúmeris miráculis cláruit.</str><str>Apud Sénonas sancti Amáti, Epíscopi et Confessóris.</str><str>In monastério Romárico, in Gállia, sancti Amáti, Presbyteri et Abbátis, abstinéntia et miraculórum dono illústris.</str><str>Ipso die sancti Venérii Confessóris, admirándæ sanctitátis viri, qui in ínsula Palmária vitam eremíticam duxit.</str></list><list><str>Exaltátio sanctæ Crucis, quando Heráclius Imperátor, Chósroa Rege devícto, eam de Pérside Hierosólymam reportávit.</str><str>Romæ, via Appia, beáti Cornélii, Papæ et Mártyris; qui, in persecutióne Décii, post exsílii relegatiónem, jussus est plumbátis cædi, et sic, cum áliis vigínti et uno promíscui sexus, decollári. Sed et Cæreális, miles cum Sallústia uxóre, quos idem Cornélius in fide instrúxerat, eódem die sunt cápite plexi.</str><str>In Africa pássio sancti Cypriáni, Epíscopi Carthaginénsis, sanctitáte et doctrína claríssimi; qui, sub Valeriáno et Galliéno Princípibus, post durum exsílium, cápitis detruncatióne martyrium consummávit, sexto milliário a Carthágine, juxta mare. Eorúndem vero sanctórum Cornélii et Cypriáni memória sextodécimo Kaléndas Octóbris festíve celebrátur.</str><str>Apud Cománam, in Ponto, natális sancti Joánnis, Epíscopi Constantinopolitáni, Confessóris et Ecclésiæ Doctóris, propter áureum eloquéntiæ flumen cognoménto Chrysóstomi; qui, ab inimicórum factióne in exsílium ejéctus, et, cum e sancti Innocéntii Primi, Summi Pontíficis, decréto inde revocarétur, in itínere, a custodiéntibus milítibus multa mala perpéssus, ánimam Deo réddidit. Ejus autem festívitas sexto Kaléndas Februárii celebrátur, quo die sacrum ipsíus corpus a Theodósio junióre Constantinópolim fuit translátum. Hunc vero præclaríssimum divíni verbi præcónem Pius Papa Décimus cæléstem Oratórum sacrórum Patrónum declarávit atque constítuit.</str><str>Tréviris sancti Matérni Epíscopi, qui fuit discípulus beáti Petri Apóstoli; ac Tungrénses Coloniénses et Trevirénses, aliósque finítimos pópulos ad Christi fidem perdúxit.</str><str>Romæ sancti Crescéntii púeri, qui sancti Euthymii fílius éxstitit; atque, in persecutióne Diocletiáni, sub Turpílio Júdice, via Salária, gládio percússus, occúbuit.</str><str>In Africa pássio sanctórum Mártyrum Crescentiáni, Victóris, Rósulæ et Generális.</str></list><list><str>Festum Septem Dolórum beatíssimæ Vírginis Maríæ.</str><str>Romæ, via Nomentána, natális beáti Nicomédis, Presbyteri et Mártyris, qui, cum díceret compelléntibus se sacrificáre: « Ego non sacrífico nisi Deo omnipoténti, qui regnat in cælis », plumbátis diutíssime cæsus est, atque in eo torménto migrávit ad Dóminum.</str><str>Córdubæ, in Hispánia, sanctórum Mártyrum Emilæ Diáconi, et Jeremíæ, qui, in persecutióne Arábica, post longam cárceris maceratiónem, demum, cervícibus pro Christo abscíssis, martyrium complevérunt.</str><str>In território Cabillonénsi sancti Valeriáni Mártyris, quem Priscus Præses, suspénsum et gravi ungulárum laceratióne cruciátum, tandem, cum in Christi confessióne vidéret immóbilem ac læto ánimo in ejus láudibus permanéntem, gládio animadvérti præcépit.</str><str>Hadrianópoli, in Thrácia, sanctórum Mártyrum Máximi, Theodóri et Asclepiódoti; qui sub Maximiáno Imperatóre coronáti sunt.</str><str>Item sancti Porphyrii mimi, qui, coram Juliáno Apóstata, per jocum suscípiens baptísmum, Dei virtúte derepénte mutátur, et Christiánum se esse profitétur; ac mox, ipsíus Imperatóris mandáto secúri percússus, martyrio coronátur.</str><str>Eódem die sancti Nicétæ Gothi, qui ab Athanaríco Rege, ob cathólicam fidem, jussus est igne combúri.</str><str>Marcianópoli, in Thrácia, sanctæ Melitínæ Mártyris, quæ, sub Antoníno Imperatóre et Antíocho Præside, cum ad Gentílium fana semel et íterum ducta esset, atque idóla semper corrúerent, ídeo suspénsa et laniáta est, ac demum cápite plexa.</str><str>Tulli, in Gállia, sancti Apri Epíscopi.</str><str>Item sancti Leobíni, Epíscopi Carnuténsis.</str><str>Lugdúni, in Gállia, sancti Albíni Epíscopi.</str><str>Eódem die deposítio sancti Aichárdi Abbátis.</str><str>In Gállia sanctæ Eutrópiæ Víduæ.</str><str>Génuæ sanctæ Catharínæ Víduæ, contémptu mundi et caritáte in Deum insígnis.</str></list><list><str>Sanctórum Mártyrum Cornélii Papæ, Cypriáni, Carthaginénsis Epíscopi, quorum memória décimo octávo Kaléndas Octóbris recólitur.</str><str>Chalcédone natális sanctæ Euphémiæ, Vírginis et Mártyris; quæ, sub Diocletiáno Imperatóre et Prisco Procónsule, torménta, cárceres, vérbera, arguménta rotárum, ignes, póndera lápidum, béstias, plagas virgárum, serras acútas, sartágines ignítas pro Christo superávit. Sed, rursus in theátrum ad béstias ducta, ibi, cum orásset ad Dóminum ut jam spíritum suum suscíperet, una ex iis morsum sancto córpori infigénte, céteris pedes ejus lambéntibus, immaculátum spíritum Deo réddidit.</str><str>Romæ sanctórum Mártyrum Lúciæ, nóbilis matrónæ, et Geminiáni; quos ambos Diocletiánus Imperátor, pœnis gravíssimis afflíctos diúque tortos, tandem, post laudábilem martyrii victóriam, gládio animadvérti præcépit.</str><str>Natális sancti Martíni Primi, Papæ et Mártyris, qui, cum Sérgium ac Paulum et Pyrrhum hæréticos, Romæ coácta Synodo, condemnásset, ídeo, jussu Constántis, Imperatóris hærétici, per fraudem captus et Constantinópolim perdúctus, in Chersonésum relegátus est, ibíque, ob cathólicam fidem ærúmnis conféctus, vitam finívit, multísque miráculis cláruit. Ejus corpus, póstea Romam translátum, in Ecclésia sanctórum Silvéstri et Martíni cónditum fuit. Ipsíus tamen festívitas prídie Idus Novémbris celebrátur.</str><str>Romæ item natális sanctæ Cæcíliæ, Vírginis et Mártyris, quæ sponsum suum Valeriánum et fratrem ejus Tibúrtium ad credéndem in Christum perdúxit, et ad martyrium incitávit. Hanc Almáchius, Urbis Præféctus, post eórum martyrium tenéri, atque illústri passióne post ignem superátum, fecit gládio consummári, témpore Marci Aurélii Sevéri Alexándri Imperatóris. Ejus vero festum recólitur décimo Kaléndas Decémbris.</str><str>Heracléæ, in Thrácia, sanctæ Sebastiánæ Mártyris, quæ a beáto Paulo Apóstolo ad Christi fidem est perdúcta; atque, sub Domitiáno Imperatóre et Sérgio Præside, váriis modis tentáta, gládio tandem cæsa est.</str><str>Romæ, via Flamínia, sanctórum Mártyrum Abúndii Presbyteri, et Abundántii Diáconi, quos Diocletiánus Imperátor, una cum illústri viro Marciáno et ejus fílio Joánne, quem illi a mórtuis suscitáverant, gládio feríri jussit, décimo ab Urbe lápide.</str><str>Córdubæ, in Hispánia, sanctórum Mártyrum Rogélli et Servidéi, qui, mánibus pedibúsque abscíssis, ad últimum decolláti sunt.</str><str>Apud Cándidam Casam, in Scótia, sancti Niniáni, Epíscopi et Confessóris.</str><str>In Anglia sanctæ Edíthæ Vírginis, Regis Anglórum Edgári fíliæ, quæ, in monastério a téneris annis Deo dicáta, sæculum hoc ignorávit pótius quam relíquit.</str><str>In monte Cassíno beáti Victóris Papæ Tértii, qui, sancti Gregórii Séptimi succéssor, Apostólicam Sedem novo splendóre illustrávit, insígnem de Saracénis triúmphum divína ope consecútus. Cultum, ab immemorábili témpore eídem exhíbitum, Leo Décimus tértius, Póntifex Máximus, ratum hábuit et confirmávit.</str></list><list><str>In monte Alvérniæ, in Etrúria, commemorátio Impressiónis sacrórum Stígmatum, quibus sanctus Francíscus, Ordinis Minórum Institútor, in suis mánibus, pédibus et látere, mirábili Dei grátia, impréssus fuit.</str><str>Romæ natális sancti Robérti Bellarmíno, Confessóris, e Societáte Jesu, atque Cardinális et Capuáni olim Epíscopi, sanctitáte, doctrína, et plúrimis ad cathólicæ fídei et Apostólicæ Sedis defensiónem suscéptis labóribus claríssimi; quem Pius Undécimus, Póntifex Máximus, Sanctórum honóribus auxit et universális Ecclésiæ Doctórem declarávit, ejúsque festum tértio Idus Maji recoléndum indíxit.</str><str>Romæ, via Tiburtína, natális sancti Justíni, Presbyteri et Mártyris; qui, in persecutióne Valeriáni et Galliéni, ob confessiónis glóriam fuit insígnis. Hic beáti Pontíficis Xysti Secúndi, Lauréntii, Hippólyti aliorúmque plurimórum Sanctórum córpora sepelívit, ac demum, sub Cláudio, martyrium consummávit.</str><str>Item Romæ sanctórum Mártyrum Narcíssi et Crescentiónis.</str><str>Apud Leódium, in Bélgio, beáti Lambérti, Epíscopi Trajecténsis, qui, cum régiam domum zelo religiónis increpásset, a nocéntibus ínnocens occísus est, sicque aulam regni cæléstis perpétuo victúrus intrávit.</str><str>Cæsaraugústæ, in Hispánia, sancti Petri de Arbues, primi in Aragóniæ regno Quæsitóris fídei; quem, a relápsis Judæis ob eándem, quam pro múnere suo strénue tuebátur, cathólicam fidem, immániter trucidátum, sanctórum Mártyrum catálogo Pius Papa Nonus adjúnxit.</str><str>In Británnia sanctórum Mártyrum Sócratis et Stéphani.</str><str>Noviodúni, in Gálliis, sanctórum Mártyrum Valeriáni, Macríni et Gordiáni.</str><str>Augustodúni sancti Flocélli púeri, qui, sub Antoníno Imperatóre et Valeriáno Præside, multa passus, demum, a feris discérptus, martyrii corónam adéptus est.</str><str>Córdubæ, in Hispánia, sanctæ Colúmbæ, Vírginis et Mártyris.</str><str>In Phrygia sanctæ Ariádne Mártyris, sub Hadriáno Imperatóre.</str><str>Eódem die sanctæ Agathoclíæ, quæ, cum esset ancílla cujúsdam mulíeris infidélis, a dómina sua longo témpore verbéribus aliísque ærúmnis est vexáta ut Christum negáret; demum, obláta Júdici ac sævius laniáta, et nihilóminus in confessióne fídei persístens, ídeo, post excisiónem linguæ, in ignem projécta est.</str><str>Medioláni deposítio sancti Sátyri Confessóris, cujus insígnia mérita sanctus Ambrósius, ejus frater, commémorat.</str><str>Apud Bíngiam, in diœcési Moguntinénsi, sanctæ Hildegárdis Vírginis.</str><str>Romæ sanctæ Theodóræ matrónæ, quæ, in persecutióne Diocletiáni, sanctis Martyribus sédulo ministrábat.</str></list><list><str>Auximi, in Picéno, sancti Joséphi a Cupertíno, Sacerdótis ex Ordine Minórum Conventuálium et Confessóris; quem Clemens Papa Décimus tértius in Sanctórum númerum rétulit.</str><str>In Chálcide Græciæ natális sancti Methódii, qui prius Olympii, in Lycia, et póstea Tyri, in Phœnícia, éxstitit Epíscopus, sermónis nitóre ac doctrína claríssimus; atque, ad extrémum novíssimæ persecutiónis (ut scribit sanctus Hierónymus), martyrio coronátus est.</str><str>In território Viennénsi sancti Ferréoli Mártyris, qui, cum esset tribuníciæ potestátis, jussu impiíssimi Præsidis Crispíni tentus, et primo crudelíssime verberátus, deínde, gravi catenárum póndere onústus, in tetérrimum cárcerem trusus est; unde, solútis Dei nutu vínculis et jánuis cárceris patefáctis, éxiens, ab insequéntibus íterum est captus, ac martyrii palmam obtruncatióne cápitis percépit.</str><str>Item sanctárum Mártyrum Sophíæ et Irénes.</str><str>Medioláni sancti Eustórgii Primi, ejúsdem civitátis Epíscopi, beáti Ambrósii testimónio célebris.</str><str>Gortynæ, in Creta, sancti Euménii, Epíscopi et Confessóris.</str></list><list><str>Putéolis, in Campánia, sanctórum Mártyrum Januárii, Beneventánæ civitátis Epíscopi, ejúsque Diáconi Festi, et Desidérii Lectóris, Sósii, Diáconi Ecclésiæ Misenátis; Próculi, Diáconi Puteoláni; Eutychii et Acútii. Hi omnes, post víncula et cárceres, cápite cæsi sunt, sub Diocletiáno Príncipe. Corpus sancti Januárii delátum fuit Neápolim, atque honorífice in Ecclésia tumulátum; ubi étiam beatíssimi Mártyris sanguis in ampúlla vítrea adhuc servátur, qui, in conspéctu cápitis illíus pósitus, velut recens liquéscere et ebullíre conspícitur.</str><str>In Palæstína sanctórum Mártyrum et Ægypti Episcopórum Pélei, Nili et Elíæ; qui, témpore persecutiónis Diocletiáni, cum plúrimis Cléricis, pro Christo sunt igne consúmpti.</str><str>Nucériæ natális sanctórum Mártyrum Felícis et Constántiæ, qui passi sunt sub Neróne.</str><str>Eódem die sanctórum Mártyrum Tróphimi, Sabbátii et Dorymedóntis, sub Probo Imperatóre. Ex eis Sabbátius Antiochíæ, jussu Attici Præsidis, támdiu flagris cæsus est, donec emítteret spíritum; Tróphimus vero, Synnadam, in Phrygia, ad Perénnium Præsidem missus, ibi, post multos cruciátus, cum Dorymedónte Senatóre, cápitis decollatióne martyrium consummávit.</str><str>Eleutherópoli, in Palæstína, sanctæ Susánnæ, Vírginis et Mártyris; quæ, orta ex idolórum sacerdóte Arthémio et Judæa mulíere Martha, ad Christiánam fidem, paréntibus mórtuis, est convérsa, atque ob eándem fidem ab Alexándro Præfécto várie torta et in cárcerem trusa, ibi orans migrávit ad Sponsum.</str><str>Córdubæ, in Hispánia, sanctæ Pompósæ, Vírginis et Mártyris; quæ in persecutióne Arábica, ob impávidam Christi confessiónem decolláta gládio, palmam consecúta est.</str><str>Cantuáriæ sancti Theodóri Epíscopi, qui, a beáto Vitaliáno Papa in Angliam missus, doctrína et sanctitáte refúlsit.</str><str>Turónis, in Gállia, sancti Eustóchii Epíscopi, magnárum virtútum viri.</str><str>In território Lingoniénsi sancti Sequáni, Presbyteri et Confessóris.</str><str>Barcinóne, in Hispánia, beátæ Maríæ de Cervellióne, ex Ordine beátæ Maríæ de Mercéde redemptiónis captivórum, Vírginis; quæ, ob præséntem quam invocántibus confert opem, María de Subsídio vulgo nuncupátur.</str><str>In vico Druelle, in diœcési Ruthenénsi, in Gállia, sanctæ Maríæ Guliélmæ-Æmíliæ de Rodat, Vírginis, Congregatiónis Sorórum a sancta Família Fundatrícis, puéllis erudiéndis et egénis sublevándis addictíssimæ, quæ a Pio Duodécimo, Pontífice Máximo, inter sanctas Vírgines reláta est.</str></list><list><str>Romæ pássio sanctórum Mártyrum Eustáchii et Theopístis uxóris, cum duóbus fíliis Agapíto et Theopísto, qui, sub Hadriáno Imperatóre, damnáti ad béstias, sed Dei ope ab iis nullátenus læsi, tandem, in bovem æneum candéntem inclúsi, martyrium consummárunt.</str><str>Cyzici, in Propóntide, natális sanctórum Mártyrum Faustæ Vírginis, et Evilásii, sub Maximiáno Imperatóre; e quibus Fausta, ab eódem Evilásio, idolórum sacerdóte, decalváta et ad turpitúdinem rasa, suspénsa et torta est. Deínde, cum eam vellet médiam secáre, et carnífices lǽdere non valérent, stupens crédidit in Christum Evilásius; et, dum ipse quoque, Imperatóris jussu, fórtiter torquerétur, Fausta, cápite terebráta, clavis toto córpore confíxa et sartágine ignítæ impósita, tandem, cum eódem Evilásio, illam voce de cælis vocánte, transívit ad Dóminum.</str><str>In Phrygia sanctórum Mártyrum Dionysii et Priváti.</str><str>Item sancti Prisci Mártyris, qui, punctim pugiónibus transverberátus, cápite plexus est.</str><str>Perge, in Pamphylia, sanctórum Theodóri, et Philíppæ matris, ac Sociórum Mártyrum, sub Antoníno Imperatóre.</str><str>Carthágine sanctæ Cándidæ, Vírginis et Mártyris; quæ, sub Maximiáno Imperatóre, plagis toto córpore dilaceráta, martyrio coronátur.</str><str>Medioláni sancti Clicérii, Epíscopi et Confessóris.</str><str>Romæ Translátio córporis sancti Agapíti Primi, Papæ et Confessóris, ex urbe Constantinópoli, in qua Póntifex décimo Kaléndas Maji obdormíerat in Dómino.</str></list><list><str>In Æthiópia natális sancti Matthæi, Apóstoli et Evangelístæ; qui, in ea regióne prædicans, martyrium passus est. Hujus Evangélium, Hebræo sermóne conscríptum, ipso Matthæo revelánte, invéntum est, una cum córpore beáti Bárnabæ Apóstoli, témpore Zenónis Imperatóris.</str><str>In terra Saar sancti Jonæ Prophétæ, qui sepúltus est in Geth.</str><str>In Æthiópia sanctæ Iphigéniæ Vírginis, quæ, baptizáta a beáto Matthæo Apóstolo et Deo dicáta, sancto fine quiévit.</str><str>Romæ sancti Pámphili Mártyris.</str><str>Eódem die, via Cláudia, vigésimo ab Urbe milliário, pássio sancti Alexándri Epíscopi, qui, sub Antoníno Imperatóre, pro Christi fide, víncula fustes, equúleum, lámpades ardéntes, ungulárum laniatiónem, béstias ac fornácis superávit flammas, ac tandem, gládio cæsus, vitam adéptus est gloriósam. Ejus corpus póstea beátus Dámasus Papa in Urbem tránstulit sexto Kaléndas Decémbris.</str><str>In Cypro sancti Isácii, Epíscopi et Mártyris.</str><str>In Phœnícia sancti Eusébii Mártyris, qui, cum ultro Præféctum adísset et se Christiánum esse denuntiásset, ab eo, multis torméntis afflíctus, cápite cæsus est.</str><str>In Cypro sancti Melétii Epíscopi et Confessóris.</str></list><list><str>Sancti Thomæ a Villa Nova, ex Eremitárum sancti Augustíni Ordine, Epíscopi Valentíni et Confessóris; cujus dies natális recólitur sexto Idus Septémbris.</str><str>Sedúni, in Gállia, in loco Agáuno, natális sanctórum Mártyrum Thebæórum Maurítii, Exsupérii, Cándidi, Victóris, Innocéntii et Vitális, cum Sóciis ejúsdem legiónis; qui, sub Maximiáno, pro Christo necáti, gloriósa passióne mundum illustrárunt.</str><str>Romæ pássio sanctárum Vírginum et Mártyrum Dignæ et Eméritæ, sub Valeriáno et Gallieno; quarum relíquiæ in Ecclésia sancti Marcélli asservántur.</str><str>Ratisbónæ, in Bavária, sancti Emmerámi, Epíscopi et Mártyris; qui, ut álios liberáret, mortem sævíssimam, Christi causa, patiénter súbiit.</str><str>Apud pagum Castrénsium sancti Jonæ, Presbyteri et Mártyris; qui, cum sancto Dionysio proféctus in Gálliam, ibídem, Juliáni Præfécti jussu verbéribus cæsus, gládio martyrium consummávit.</str><str>Antinoópoli, in Ægypto, sanctæ Iráidis, Vírginis Alexandrínæ, et Sociórum Mártyrum. Ipsa Virgo, cum esset ad hauriéndam e próximo fonte aquam egréssa, et navim vidísset Confessóribus Christi onústam, prótinus, relícta hydria, se illis adjúnxit, ac, simul cum iis in urbem ducta, prima ómnium, post multa supplícia, cápite cæsa est; deínde Presbyteri, Diáconi, et Vírgines, aliíque omnes eódem mortis génere consúmpti sunt.</str><str>Romæ sancti Felícis Papæ Quarti, qui pro fide cathólica plúrimum laborávit.</str><str>Apud civitátem Meldénsem beáti Sanctíni Epíscopi, qui fuit discípulus sancti Dionysii Areopaíitæ; et ejúsdem civitátis Epíscopus ab eo consecrátus, primus illic Evangélium prædicávit.</str><str>In território Constantiénsi, in Gállia, sancti Lautónis Epíscopi.</str><str>In monte Glonna, ad Lígerim flumen, in Gállia, sancti Floréntii Presbyteri.</str><str>In óppido cui Leprósii nomen, in território Bituricénsi, sancti Silváni Confessóris.</str><str>Laudúni, in Gállia, sanctæ Salabérgæ Abbatíssæ.</str></list><list><str>Romæ sancti Lini, Papæ et Mártyris, qui, primus post beátum Petrum Apóstolum, Románum Ecclésiam gubernávit, et, martyrio coronátus, sepúltus est in Vaticáno, prope eúndem Apóstolum.</str><str>Icónii, in Lycaónia, sanctæ Theclæ, Vírginis et Mártyris; quæ, a sancto Paulo Apóstolo ad fidem perdúcta, ignes ac béstias, sub Neróne Imperatóre, in Christi confessióne devícit; et, post plúrima ad multórum doctrínam superáta certámina, venit Seleucíam, ibíque requiévit in pace. Ipsam vero sancti Patres summis láudibus celebrárunt.</str><str>In Hispánia sanctárum mulíerum Xantíppæ et Polyxenæ, quæ fuérunt Apostolórum discípulæ.</str><str>In Africa sanctórum Mártyrum Andréæ, Joánnis, Petri et Antónii.</str><str>Ancónæ sancti Constántii, Ecclésiæ Mansionárii, miraculórum grátia conspícui.</str><str>In Campánia commemorátio beáti Sósii, Diáconi, Misenátis, quem sanctus Epíscopus Januárius, cum de cápite illíus, Evangélium in Ecclésia legéntis, flammam vidéret exsúrgere, Mártyrem futúrum præannuntiávit; et, non post multos dies, ipse Sósius, cum esset annórum trigínta, cápitis detruncatióne martyrium cum eódem Epíscopo suscépit.</str><str>Sescíaci, in Constantiénsi Gálliæ território, item Commemorátio sancti Patérni, Epíscopi Abrincénsis et Confessóris; cujus dies natális sextodécimo Kaléndas Maji recólitur.</str></list><list><str>Commemorátio beátæ Maríæ Vírginis de Mercéde nuncupátæ, Ordinis redemptiónis captivórum sub ejus nómine Institutrícis, de cujus Apparitióne ágitur quarto Idus Augústi.</str><str>Bríxiæ deposítio sancti Anathalónis Epíscopi, qui, beáti Bárnabæ Apóstoli discípulus, in ejus locum Epíscopus Ecclésiæ Mediolanénsis succéssit.</str><str>In Pannónia sancti Gerárdi, Epíscopi Morisénæ sedis et Mártyris, Hungarórum Apóstoli nuncupáti, patrícii Véneti; qui, cum e Chanadiénsi óppido Albam Regálem se conférret, prope flumen Danúbium ab infidélibus impetitus, lapídibus óbrutus ac tandem láncea transfíxus occúbuit, sicque primus pátriam nóbili martyrio illustrávit.</str><str>Augustodúni natális sanctórum Mártyrum Andóchii Presbyteri, Thyrsi Diáconi, et Felícis. Hi, a beáto Polycárpo, Smyrnénsi Epíscopo, ab Oriénte dirécti ad docéndam Gálliam, ibídem flagéllis duríssime cæsi, ac tota die invérsis mánibus suspénsi, et in ignem missi sunt, sed non combústi; tandem eórum colla véctibus feriúntur, et ita Mártyres gloriosíssime coronántur.</str><str>In Ægypto pássio sanctórum Paphnútii et Sociórum Mártyrum. Ipse, vitam in solitúdine agens, cum audíret multos Christiános in vínculis retinéri, sponte, divíno Spíritu cóncitus, Præfécto se offert, et Christiánam religiónem líbere profitétur; a quo primum caténis férreis constríngitur, et in equúleo diutíssime torquétur, deínde cum áliis plúrimis ad Diocletiánum míttitur, cujus jussu, ipse palmæ affígitur, céteri autem ferro necántur.</str><str>Chalcédone sanctórum quadragínta novem Mártyrum, qui, post martyrium sanctæ Euphémiæ, sub Diocletiáno Imperatóre, damnáti ad béstias, et, cum ab iis divínitus líberi evasíssent, demum, gládio percússi, migravérunt in cælum.</str><str>Arvérnis, in Gállia, deposítio sancti Rústici, Epíscopi et Confessóris.</str><str>Flavíaci, in território Bellovacénsi, sancti Geremari, Presbyteri et Abbátis.</str><str>Septémpedæ, in Picéno, deposítio sancti Pacífici, Sacerdótis ex Ordine Minórum et Confessóris, exímiæ patiéntiæ viri et solitúdinis amóre præclári, quem Gregórius Papa Décimus sextus in Sanctórum cánonem rétulit.</str></list><list><str>Apud castéllum Emmaus natális beáti Cléophæ, qui fuit Christi discípulus, quem et in eádem domo in qua mensam Dómino paráverat, pro confessióne illíus a Judæis occísum tradunt, et gloriósa memória sepúltum.</str><str>Ambiáni, in Gállia, beáti Firmíni Epíscopi, qui, in persecutióne Diocletiáni, sub Rictiováro Præside, post vária torménta, cápitis decollatióne martyrium sumpsit.</str><str>Eódem die, via Cláudia, sancti Herculáni, mílitis et Mártyris; qui, sub Antoníno Imperatóre, miráculis in passióne beáti Alexándri Epíscopi ad Christum convérsus, atque ob fídei confessiónem, post multa torménta, gládio cæsus est.</str><str>Damásci sanctórum Mártyrum Pauli, et Tattæ cónjugis, ac Sabiniáni, Máximi, Rufi et Eugénii filiórum; qui, Christiánæ religiónis accusáti, verbéribus aliísque supplíciis torti sunt, et in cruciátibus ánimas Deo reddidérunt.</str><str>In Asia pássio sanctórum Bardomiáni, Eucárpi et aliórum vigínti sex Mártyrum.</str><str>Lugdúni, in Gállia, deposítio sancti Lupi, qui ex Anachoréta factus est Epíscopus.</str><str>Antisiodóri sancti Anachárii, Epíscopi et Confessóris.</str><str>Blesis, in Gállia, sancti Solémnii, Epíscopus Carnuténsis, miráculis clari.</str><str>Eódem die sancti Princípii, qui fuit Epíscopus Suessionénsis et frater beáti Remígii Epíscopi.</str><str>Anágniæ sanctárum Vírginum Auréliæ et Neomísiæ.</str></list><list><str>Nicomedíæ natális sanctórum Mártyrum Cypriáni et Justínæ Vírginis. Hæc, sub Diocletiáno Imperatóre et Eutólmio Præside, cum multa pro Christo pertulísset, ipsum quoque Cypriánum, qui erat magnus et suis mágicis ártibus eam dementáre conabátur, ad Christiánam fidem convértit; cum quo póstea martyrium sumpsit. Eórum córpora, feris objécta, rapuérunt noctu quidam nautæ Christiáni, et Romam detulérunt; quæ, póstmodum in Basílicam Constantiniánam transláta, prope Baptistérium cóndita sunt.</str><str>Romæ sancti Callístrati Mártyris, et aliórum quadragínta novem mílitum; qui mílites, in persecutióne Diocletiáni Imperatóris, cum Callístratus, insútus cúleo et in mare demérsus, divína ope evasísset incólumis, ad Christiánam religiónem convérsi sunt, et cum eo páriter martyrium subiérunt.</str><str>Bonóniæ sancti Eusébii, Epíscopi et Confessóris.</str><str>Bríxiæ sancti Vigílii Epíscopi.</str><str>In agro Tusculáno beáti Nili Abbátis, qui fundátor monastérii Cryptæ Ferrátæ ac vir magnæ sanctitátis éxstitit.</str><str>Tiférni, in Umbria, sancti Amántii Presbyteri, virtúte miraculórum illústris.</str><str>Albáni sancti Senatóris.</str></list><list><str>AEgéæ natális sanctórum Mártyrum Cosmæ et Damiáni fratrum, qui, in persecutióne Diocletiáni, post multa torménta, víncula et cárceres, post mare et ignes, cruces, lapidatiónem et sagíttas divínitus superátas, cápite plectúntur; cum quibus étiam referúntur passi tres eórum fratres germáni, id est Anthimus, Leóntius et Euprépius.</str><str>Lutétiæ Parisiórum item natális sancti Vincéntii a Paulo, Presbyteri et Confessóris, Congregatiónis Presbyterórum Missiónis et Puellárum Caritátis Fundatóris, viri apostólici et páuperum patris; quem Leo Décimus tértius, Póntifex Máximus, ómnium Societátum caritátis, in toto cathólico Orbe exsisténtium et ab eódem Sancto quomodólibet promanántium, cæléstium Patrónum apud Deum constítuit. Ipsíus tamen festívitas quartodécimo Kaléndas Augústi celebrátur.</str><str>Bybli, in Phœnícia, sancti Marci Epíscopi, qui et Joánnes a beáto Luca nominátur, atque fílius éxstitit illíus beátæ Maríæ, cujus memória tértio Kaléndas Júlii recensétur.</str><str>Medioláni sancti Caji Epíscopi, qui fuit discípulus beáti Bárnabæ Apóstoli; et, multa in Nerónis persecutióne passus, quiévit in pace.</str><str>Romæ sanctæ Epicháridis, mulíeris Senatóriæ, quæ, in eádem Diocletiáni persecutióne, plumbátis cæsa est atque gládio percússa.</str><str>Tudérti, in Umbria, sanctórum Mártyrum Fidéntii et Teréntii, sub eódem Diocletiáno.</str><str>Córdubæ, in Hispánia, sanctórum Mártyrum Adúlfi et Joánnis fratrum, qui, in persecutióne Arábica, pro Christo coronáti sunt; eorúmque animáta exémplo beáta Virgo Aurea, ipsórum soror, ad fidem redúcta, et ipsa póstmodum martyrium fórtiter súbiit quartodécimo Kaléndas Augústi.</str><str>Sedúni, in Gállia, sancti Florentíni Mártyris, qui, una cum beáto Hilário, post abscissiónem linguæ, jussus est gládio feríri.</str><str>Ravénnæ sancti Aderíti, Epíscopi et Confessóris.</str><str>Lutétiæ Parisiórum sancti Elzeárii Cómitis.</str><str>In Hannónia sanctæ Hiltrúdis Vírginis.</str></list><list><str>Apud Bolesláviam véterem, in Bohémia, sancti Wenceslái, Ducis Bohemórum et Mártyris, sanctitáte et miráculis gloriósi, qui, dolo fratris sui necátus, victor pervénit ad palmam.</str><str>Romæ sancti Priváti Mártyris, qui, ulcéribus plenus, a beáto Callísto Papa est sanátus; inde, sub Alexándro Imperatóre, ob Christi fidem plumbátis cæsus est usque ad mortem.</str><str>Item Romæ sancti Stáctei Mártyris.</str><str>In Africa sanctórum Mártyrum Martiális, Lauréntii et aliórum vigínti.</str><str>Antiochíæ Pisídiæ sancti Marci Mártyris, pastóris óvium; itémque commemorátio sanctórum Alphíi, Alexándri et Zósimi fratrum, Nicónis, Neónis, Heliodóri et trigínta mílitum, qui, cum ad mirácula beáti Marci credidíssent in Christum, divérsis in locis ac diébus variísque modis martyrio coronáti sunt.</str><str>Eódem die pássio sancti Máximi, sub Décio Imperatóre.</str><str>Tolósæ sancti Exsupérii, Epíscopi et Confessóris; qui beátus vir quantum sibi parcus exstíterit quantúmque áliis largus, sanctus Hierónymus relátu prosecútus est memorábili.</str><str>Génuæ sancti Salomónis, Epíscopi et Confessóris.</str><str>Bríxiæ sancti Silvíni Epíscopi.</str><str>In Béthlehem Judæ sanctæ Eustóchii Vírginis, quæ cum beáta Paula, matre sua, ex urbe Roma in Palæstínam profécta est; ibíque, ad Præsépe Dómini cum áliis Virgínibus enutríta, præcláris méritis fulgens migrávit ad Dóminum.</str><str>Schorneshémii, prope Mogúntiam, sanctæ Líobæ Vírginis, miráculis claræ.</str></list><list><str>In monte Gargáno venerábilis memória beáti Michaélis Archángeli, quando ipsíus nómine ibi consecráta fuit Ecclésia, vili quidem facta schémate, sed cælésti præstans virtúte.</str><str>Antisiodóri sancti Fratérni, Epíscopi et Mártyris.</str><str>In Thrácia natális sanctórum Mártyrum Eutychii, Plauti et Heracléæ.</str><str>In Pérside sanctórum Mártyrum Dadæ, e Sáporis Regis consanguíneis, Cásdoæ uxóris, et Gabdélæ fílii; qui, honóribus exúti ac váriis torméntis dilaniáti, tandem, post longos cárceres, gládio sunt animadvérsi.</str><str>In Arménia sanctárum Vírginum Rípsimis et Sociárum Mártyrum, sub Tiridáte Rege.</str><str>In Pérside sanctæ Gudéliæ Mártyris, quæ, cum plúrimos convertísset ad Christum, ac Solem et Ignem adoráre noluísset, ideo, sub Sápore Rege, post multa torménta, cute cápitis detrácta, ligno affíxa, méruit obtinére triúmphum.</str><str>In Ponte Curvo, apud Aquínum, sancti Grimoáldi, Presbyteri et Confessóris.</str><str>In Palæstína sancti Quiríaci Anachorétæ.</str></list><list><str>In Béthlehem Judæ deposítio sancti Hierónymi Presbyteri, Confessóris et Ecclésiæ Doctóris, qui, ómnium stúdia litterárum adéptus ac probatórum Monachórum imitátor factus, multa hæresum monstra gládio suæ doctrínæ confódit; demum, cum ad decrépitam usque vixísset ætátem, in pace quiévit, sepultúsque est ad Præsépe Dómini. Ejus corpus, póstea Romam delátum, in Basílica sanctæ Maríæ Majóris cónditum fuit.</str><str>Romæ natális sancti Francísci Bórgiæ, Sacerdótis et Confessóris; qui Præpósitus Generális fuit Societátis Jesu, ac vitæ asperitáte, oratiónis dono, abdicátis sæculi et recusátis Ecclésiæ dignitátibus, vir memorábilis éxstitit. Ipsíus autem festum sexto Idus Octóbris celebrátur.</str><str>Lexóvii, in Gállia, item natális sanctæ Terésiæ a Jesu Infánte, ex Ordine Carmelitárum Excalceatórum; quam, vitæ innocéntia et simplicitáte claríssimam, Pius Undécimus, Póntifex Máximus, sanctárum Vírginum albo adscrípsit, peculiárem ómnium Missiónum Patrónam declarávit, ejúsque festum quinto Nonas Octóbris recoléndum esse decrévit.</str><str>Romæ sancti Leopárdi Mártyris, qui ex Juliáni Apóstatæ domésticis fuit; cui caput amputátum est, et corpus ejus Aquisgránum póstea translátum.</str><str>Solodóri, in Gállia, pássio sanctórum Mártyrum Victóris et Ursi, ex gloriósa legióne Thebæórum, qui, sub Maximiáno Imperatóre, primum diris supplíciis cruciáti, sed cælésti super eos lúmine coruscánte, ruéntibus in terram minístris, erépti; deínde in ignem missi, sed in nullo pénitus læsi; novíssime gládio consummáti sunt.</str><str>Placéntiæ sancti Antoníni Mártyris, ex eádem legióne.</str><str>Eódem die sancti Gregórii, Epíscopi magnæ Arméniæ, qui, sub Diocletiáno, multa passus est; ac tandem, Constantíni Magni Imperatóris témpore, in pace quiévit.</str><str>Cantuáriæ, in Anglia, sancti Honórii, Epíscopi et Confessóris.</str><str>Romæ sanctæ Sophíæ Víduæ, matris sanctárum Vírginum et Mártyrum Fídei, Spei et Caritátis.</str></list></list><list><list><str>Sancti Remígii, Epíscopi Rheménsis et Confessóris, qui Idibus Januárii obdormívit in Dómino, sed hac die, ob Translatiónem córporis ejus, potíssimum cólitur.</str><str>Romæ beáti Arétæ Mártyris, et aliórum quingentórum quátuor.</str><str>Tornáci, in Gálliis, sancti Piatónis, Presbyteri et Mártyris; qui, prædicatiónis causa, cum beáto Quinctíno ejúsque Sóciis, ab urbe Roma in Gálliam perréxit, ac póstea, in persecutióne Maximiáni, consummáto martyrio, migrávit ad Dóminum.</str><str>Tomis, in Ponto, sanctórum Mártyrum Prisci, Crescéntis et Evágrii.</str><str>Ulyssipóne, in Lusitánia, sanctórum Mártyrum Veríssimi, Máximæ et Júliæ, sorórum ejus; qui in Diocletiáni Imperatóris persecutióne passi sunt.</str><str>Thessalonícæ sancti Domníni Mártyris, sub Maximiáno Imperatóre.</str><str>Urbe Véteri sancti Sevéri, Presbyteri et Confessóris.</str><str>In Portu Gandæ sancti Bavónis Confessóris.</str></list><list><str>Festum sanctórum Angelórum Custódum.</str><str>Romæ pássio sancti Modésti Sardi, Levítæ et Mártyris; qui, sub Diocletiáno Imperatóre, equúleo tortus atque igne adústus est. Ipsíus vero corpus, Benevéntum póstea translátum, in Ecclésia suo insigníta nómine collocátum fuit.</str><str>In território Atrebaténsi item pássio beáti Leodegárii, Augustodunénsis Epíscopi; quem, váriis injúriis et divérsis supplíciis pro veritáte afflíctum, Ebroínus, Major domus régiæ Theodoríci, intérfici jussit.</str><str>Nicomedíæ sancti Eleuthérii, mílitis et Mártyris, cum áliis innúmeris; qui, cum Diocletiáni régia incéndio conflagrásset et falso hujus críminis essent accusáti, omnes, jubénte eódem sævíssimo Imperatóre, acervátim necáti sunt. Horum porro álii gládiis obtruncabántur, álii cremabántur ígnibus, álii in mare præcipitabántur; sed inter eos primus Eleuthérius, cum per síngula torménta, diu cruciátus, valídior redderétur, martyrium victóriæ suæ, ígnibus velut aurum examinátus, complévit.</str><str>Antiochíæ sanctórum Mártyrum Primi, Cyrílli et Secundárii.</str><str>Eódem die sancti Geríni Mártyris, qui frater éxstitit beáti Leodegárii, Augustodunénsis Epíscopi, et, jubénte ipso Ebroíno, lapídibus óbrutus est.</str><str>Constantinópoli sancti Theóphili Mónachi, qui pro defensióne sanctárum Imáginum a Leóne Isáurico sævíssime cæsus et in exsílium pulsus, migrávit ad Dóminum.</str></list><list><str>Sanctæ Terésiæ a Jesu Infánte, ex Ordine Carmelitárum Excalceatórum, Vírginis, peculiáris ómnium Missiónum Patrónæ; cujus dies natális prídie Kaléndas Octóbris recensétur.</str><str>Romæ, ad Ursum pileátum, sancti Cándidi Mártyris.</str><str>Apud antíquos Sáxones sanctórum Mártyrum duórum Ewaldórum, qui, cum essent Presbyteri et Christum ibi prædicáre cœpíssent, comprehénsi sunt a Pagánis et occísi; ad quorum córpora noctu lux multa, diu appárens, et ubi essent et cujus essent mériti, declarávit.</str><str>Eódem die sanctórum Mártyrum Dionysii, Fausti, Caji, Petri, Pauli et aliórum quátuor, qui primum, sub Décio, multa passi sunt, ac demum, sub Valeriáno, ab Æmiliáno Præside diu torméntis vexáti, martyrii palmam meruérunt.</str><str>In Africa sancti Maximiáni, Epíscopi Bagajénsis, qui, a Donatístis íterum atque íterum sævíssima perpéssus, ex alta dénique turri præcipitátus est, et pro mórtuo derelíctus; sed, póstmodum a transeúntibus colléctus et pia curatióne sanátus, cathólicam fidem propugnáre non déstitit, donec, glória confessiónis clarus, quiévit in Dómino.</str><str>Legióne, in Hispánia, sancti Froiláni, ejúsdem civitátis Epíscopi, monásticæ vitæ propagándæ stúdio, beneficéntia in páuperes, ceterísque virtútibus et miráculis clari.</str><str>In diœcési Namurcénsi, apud Belgas, sancti Gerárdi Abbátis.</str><str>In Palæstína sancti Hesychii Confessóris, qui fuit sancti Hilariónis discípulus et in peregrinatióne sócius.</str><str>Savónæ, in Ligúria, sanctæ Maríæ Joséphæ Rosséllo, Institúti Filiárum Nostræ Dóminæ a Misericórdia Fundatrícis, quam, caritátis opéribus præcláram, Pius Papa Duodécimus sanctis Virgínibus adnumerávit.</str></list><list><str>Assísii, in Umbria, natális sancti Francísci, Levítæ et Confessóris; qui trium Ordinum, scílicet Fratrum Minórum, Páuperum Dominárum, ac Fratrum et Sorórum de Pæniténtia Fundátor éxstitit. Ipsíus autem vitam, sanctitáte ac miráculis plenam, sanctus Bonaventúra conscrípsit.</str><str>Corínthi item natális sanctórum Crispi et Caji, quorum méminit sanctus Paulus Apóstolus ad Corínthios scribens.</str><str>Athénis sancti Hieróthei, qui fuit discípulus ipsíus beáti Pauli Apóstoli.</str><str>Damásci sancti Petri, Epíscopi et Mártyris; qui, accusátus apud Agarenórum Príncipem quod fidem Christi docéret, ídeo, lingua et mánibus pedibúsque amputátis, cruci affíxus martyrium consummávit.</str><str>Alexandríæ sanctórum Presbyterórum, et Diaconórum Caji, Fausti, Eusébii, Chærémonis, Lúcii et Sociórum; ex quibus álii, in persecutióne Valeriáni, Mártyres facti sunt, álii, Martyribus serviéntes, mercédem Mártyrum recepérunt.</str><str>In Ægypto sanctórum Mártyrum Marci et Marciáni fratrum, et aliórum ferme innumerabílium utriúsque sexus atque omnis ætátis; quorum álii post vérbera, álii post divérsa géneris horríbiles cruciátus flammis tráditi, álii in mare præcipitáti, nonnúlli cápite cæsi, plúrimi inédia consúmpti, álii partíbulis affíxi, quidam étiam, cápite deórsum verso et pédibus in sublíme sublátis, appénsi, beatíssimam martyrii corónam meruérunt.</str><str>Bonóniæ sancti Petrónii, Epíscopi et Confessóris; qui doctrína, miráculis et sanctitáte cláruit.</str><str>Lutétiæ Parisiórum sanctæ Aureæ Vírginis.</str></list><list><str>Messánæ, in Sicília, natális sanctórum Mártyrum Plácidi Mónachi, e beáti Benedícti Abbátis discípulis, et ejus fratrum Eutychii et Victoríni, ac soróris eórum Fláviæ Vírginis, itémque Donáti, Firmáti Diáconi, Fausti et aliórum trigínta Monachórum, qui omnes a Manúcha piráta, pro Christi fide, necáti sunt.</str><str>Apud Smyrnam item natális beáti Thraséæ, Epíscopi Euméniæ, martyrio consummáti.</str><str>Antisiodóri deposítio sanctórum germanórum Firmáti Diáconi, et Flaviánæ Vírginis.</str><str>Tréviris sanctórum Mártyrum Palmátii et Sociórum; qui, in persecutióne Diocletiáni, sub Rictiováro Præside, martyrium subiérunt.</str><str>Eódem die pássio sanctæ Charitínæ Vírginis, quæ, sub Diocletiáno Imperatóre et Domítio Consulári, ígnibus est cruciáta et in mare projécta, et, cum inde incólumis evasísset, tandem, mánibus et pédibus abscíssis dentibúsque convúlsis, in oratióne spíritum emísit.</str><str>Ravénnæ sancti Marcellíni, Epíscopi et Confessóris.</str><str>Valéntiæ, in Gállia, sancti Apollináris Epíscopi, cujus vita virtútibus fuit illústris, et mors signis ac prodígiis decoráta.</str><str>Eódem die sancti Attiláni, Epíscopi Zamorénsis, quem beátus Urbánus Papa Secúndus in Sanctórum númerum rétulit.</str><str>Romæ sanctæ Gallæ Víduæ, fíliæ Symmachi Cónsulis, quæ, viro suo defúncto, apud Ecclésiam beáti Petri multis annis oratióni, eleemósynis, jejúniis aliísque sanctis opéribus inténta permánsit; cujus felicíssimum tránsitum sanctus Gregórius Papa descrípsit.</str></list><list><str>In monastério Turris, diœcésis Squillacénsis, in Calábria, sancti Brunónis Confessóris, qui Ordinis Carthusianórum fuit Institútor.</str><str>Laodicéæ, in Phrygia, beáti Ságaris, Epíscopi et Mártyris; qui éxstitit unus de antíquis Pauli Apóstoli discípulis.</str><str>Antisiodóri sancti Románi Epíscopi et Mártyris.</str><str>Cápuæ natális sanctórum Mártyrum Marcélli, Cásti, Æmílii et Saturníni.</str><str>Tréviris commemorátio innumerabílium fere Mártyrum, qui, in persecutióne Diocletiáni, sub Rictiováro Præside, ob Christi fidem, vário mortis génere necáti sunt.</str><str>Agénni, in Gállia, natális sanctæ Fídei, Vírginis et Mártyris; cujus exémplo beátus Caprásius, ad martyrium animátus, agónem suum tertiodécimo Kaléndas Novémbris felíciter consummávit.</str><str>Item sanctæ Erótidis Mártyris, quæ, Christi amóre succénsa, ignis superávit incéndium.</str><str>Opitérgii, in Venetórum fínibus, sancti Magni Epíscopi, cujus corpus Venétiis requiéscit.</str><str>Neápoli, in Campánia, deposítio sanctæ Maríæ-Francíscæ a Quinque Vulnéribus Dómini nostri Jesu Christi, Vírginis, ex tértio Ordine sancti Francísci, quæ, virtútibus et miráculis clara, a Pio Papa Nono sanctis Virgínibus adscrípta fuit.</str></list><list><str>Festum beátæ Maríæ Vírginis a Rosario; itémque sanctæ Maríæ de Victória commemorátio, quam sanctus Pius Quintus, Póntifex Máximus, ob insígnem victóriam a Christiánis bello naváli, ejúsdem sanctíssimæ Dei Genitrícis auxílio, hac ipsa die de Turcis reportátam, quotánnis fíeri instítuit.</str><str>Romæ, via Ardeatína, depositio sancti Marci, Papæ et Confessóris.</str><str>In Província quæ nuncupátur Augústa Euphratésia, sanctórum Mártyrum Sérgii et Bacchi, nobílium Romanórum, sub Maximiáno Imperatóre. Ex his Bacchus támdiu nervis crudis cæsus est, quoadúsque, toto córpore discíssus, in Christi confessióne emítteret spíritum; Sérgius vero clavátis cothúrnis pedes indútus, et, cum in fide fixus manéret, data senténtia, jussus est decollári. Beáti autem Sérgii nómine locus ubi quiéscit, Sergiópolis appellátus est, et, ob præclára mirácula, frequénti Christianórum concúrsu honorátur. Eorum autem memoria sequenti die recolitur.</str><str>Romæ sanctórum Mártyrum Marcélli et Apuléji, qui prius quidem Simóni mago adhæsérunt; sed, vidéntes mirabília quæ per Apóstolum Petrum Dóminus operabátur, ambo, relícto Simóne, se doctrínæ Apostólicæ tradidérunt, ac, post passiónem Apostolórum, sub Aureliáno Consulári, corónam martyrii reportárunt, sepultíque sunt non longe ab Urbe. Eorum autem memoria sequenti die recolitur.</str><str>Item apud Augústam Euphratésiam sanctæ Júliæ Vírginis, quæ, sub Marciáno Præside, martyrium consummávit.</str><str>Patávii sanctæ Justínæ, Vírginis et Mártyris; quæ, a beáto Prosdócimo, sancti Petri discípulo, baptizáta, et, cum in fide Christi constánter persísteret, Máximi Præsidis jussu, transverberáta gládio, migrávit ad Dóminum.</str><str>Apud Bitúricas, in Aquitánia, sancti Augústi, Presbyteri et Confessóris.</str><str>In pago Rheménsi sancti Heláni Presbyteri.</str><str>In Suécia Translátio córporis sanctæ Birgíttæ Víduæ.</str></list><list><str>Sanctæ Birgíttæ Víduæ, cujus dies natális décimo Kaléndas Augústi, ac Translátio Nonis Octóbris recensétur.</str><str>Sanctorum Martyrum Sergii, Bacchi, Marcelli et Apuléji, quorum dies natalis præcedenti die refertur.</str><str>Eódem die natális beáti Simeónis senis, qui in Evangélio Dóminum Jesum, præsentátum in Templo, suis in ulnis accepísse ac de illo prophetásse légitur.</str><str>Laodicéæ, in Phrygia, sancti Artémonis Presbyteri, qui per ignem, sub Diocletiáno, martyrii corónam accépit.</str><str>Thessalonícæ sancti Demétrii Procónsulis, qui, cum plúrimos ad Christi fidem perdúceret, ideo, Maximiáni Imperatóris jussu lánceis confóssus, martyrium consummávit.</str><str>Ibídem sancti Néstoris Mártyris.</str><str>Híspali, in Hispánia, sancti Petri Mártyris.</str><str>Cæsaréæ, in Palæstína, pássio sanctæ Reparátæ, Vírginis et Mártyris; quæ, cum nollet idólis sacrificáre, sub Décio Imperatóre, váriis tormentórum genéribus cruciátur, ac demum gládio percútitur. Ipsíus autem ánima, in colúmbæ spécie, de córpore égredi cælúmque conscéndere visa est.</str><str>In território Laudunénsi natális sanctæ Benedíctæ, Vírginis et Mártyris.</str><str>Ancónæ sanctárum Palatiátis et Lauréntiæ, quæ, in persecutióne Diocletiáni, sub Dióne Præside, in exsílium deportátæ, labóribus et ærúmnis conféctæ sunt.</str><str>Rotómagi sancti Evódii, Epíscopi et Confessóris.</str><str>Hierosólymis sanctæ Pelágiæ, cognoménto Pæniténtis.</str></list><list><str>Romæ sancti Joánnis Leonárdi, Confessóris, Fundatóris Congregatiónis Clericórum Regulárium a Matre Dei, labóribus et miráculis clari, cujus ópera Missiónes a Propagánda Fide institútæ sunt.</str><str>Lutétiæ Parisiórum natális sanctórum Mártyrum Dionysii Areopagítæ Epíscopi, Rústici Presbyteri, et Eleuthérii Diáconi. Ex his Dionysius, ab Apóstolo Paulo baptizátus, primus Atheniénsium Epíscopus ordinátus est; deínde Romam venit, atque inde a beáto Cleménte, Románo Pontífice, in Gállias prædicándi grátia diréctus est, et ad præfátam urbem devénit; ibíque, cum per áliquot annos commíssum sibi opus fidéliter prosecútus esset, tandem, a Præfécto Fescénnio, post gravíssima tormentórum génera, una cum Sóciis, gládio animadvérsus, martyrium complévit.</str><str>Eódem die memória sancti Abrahæ, Patriárchæ et ómnium credéntium Patris.</str><str>Apud Cassínum sancti Deúsdedit Abbátis, qui, a Sicárdo tyránno in cárcerem trusus, illic, fame et ærúmnis conféctus, réddidit spíritum.</str><str>Apud Júliam, in território Parménsi, via Cláudia, sancti Domníni Mártyris; qui, sub Maximiáno Imperatóre, cum vellet persecutiónis rábiem declináre, a persequéntibus est comprehénsus, et, gládio transverberátus, glorióse occúbuit.</str><str>In Hannónia sancti Gisléni, Epíscopi et Confessóris; qui, relícto Episcopátu, Mónachi vitam in monastério a se constrúcto exércuit, et multis virtútibus cláruit.</str><str>Valéntiæ, in Hispánia Tarraconénsi, sancti Ludovíci Bertrándi, ex Ordine Prædicatórum, Confessóris; qui, apostólico spíritu clarus, Evangélium quod Americánis prædicáverat, vitæ innocéntia multísque éditis miráculis confirmávit.</str><str>Hierosólymis sanctórum Androníci et Athanásiæ cónjugis.</str><str>Antiochíæ sanctæ Públiæ Abbatíssæ, quæ, transeúnte Juliáno Apóstata, Davídicum illud cum suis Virgínibus canens: &amp;quot;Simulácra Géntium argéntum et aurum&amp;quot;, et &amp;quot;Símiles illis fiant qui fáciunt ea&amp;quot;, Imperatóris jussu, álapis cæsa est, et gráviter objurgáta.</str></list><list><str>Sancti Francísci Bórgiæ, Sacerdótis e Societáte Jesu et Confessóris, cujus dies natális prídie Kaléndas Octóbris recensétur.</str><str>Apud Septam, in Mauritánia Tingitána, pássio sanctórum septem Mártyrum, ex Ordine Minórum, scílicet Daniélis, Samuélis, Angeli, Leónis, Nicolái, Hugolíni, et Domni; qui, cum essent omnes præter Domnum Sacerdótes, ibídem, ob Evangélii prædicatiónem et Mahuméticæ confutatiónem sectæ, a Saracénis contumélias, víncula et flagélla perpéssi, demum, capítibus abscíssis, martyrii palmam adépti sunt.</str><str>Colóniæ Agrippínæ sancti Gereónis Mártyris, cum áliis trecéntis decem et octo; qui pro vera pietáte, in persecutióne Maximiáni, gládiis patiéntes colla subdidérunt.</str><str>In território ejúsdem urbis sanctórum Victóris et Sociórum Mártyrum.</str><str>Bonnæ, in Germánia, sanctórum Mártyrum Cássii et Floréntii, cum áliis plúrimis.</str><str>Nicomedíæ sanctórum Mártyrum Eulámpii, et soróris Eulámpiæ Vírginis. Hæc porro, cum audísset pro Christo fratrem torquéri, in médiam turbam exsíluit, et, fratrem amplexáta, huic sóciam se adjúnxit; atque ambo, conjécti in ollam fervéntis ólei, sed nulla ex parte læsi, tandem, una cum áliis ducéntis, qui eo miráculo permóti credidérunt in Christum, cápitis obtruncatióne martyrium complevérunt.</str><str>In Creta ínsula beáti Pinyti, inter Epíscopos nobilíssimi. Hic, Gnósiæ urbis Epíscopus, sub Marco Antoníno Vero et Lúcio Aurélio Cómmodo flóruit, et in scriptis suis, velut in quodam spéculo, vivéntem sui relíquit imáginem.</str><str>Eboráci, in Anglia, sancti Paulíni Epíscopi, qui fuit beáti Gregórii Papæ discípulus; et, una cum áliis, ad prædicándum Evangélium illuc ab eo missus, Edwínum Regem ejúsque pópulum ad Christi fidem convértit.</str><str>Populónii, in Túscia, sancti Cerbónii, Epíscopi et Confessóris, qui (ut sanctus Gregórius Papa refert) in vita et morte miráculis cláruit.</str><str>Verónæ sancti Cerbónii Epíscopi.</str><str>Cápuæ sancti Paulíni Epíscopi.</str></list><list><str>Festum Maternitátis beátæ Maríæ Vírginis.</str><str>Tarsi, in Cilícia, sanctárum mulíerum Zenáidis et Philoníllæ sorórum, quæ beáti Pauli Apóstoli consanguíneæ et in fide fuérunt discípulæ.</str><str>In pago Vilcassíno, in Gállia, pássio sanctórum Mártyrum Nicásii, qui erat Rotomagénsis Epíscopus, Quiríni Presbyteri, Scubículi Diáconi, et Piéntiæ Vírginis, sub Præside Fescénnio.</str><str>Vesontióne, in Gálliis, sancti Germáni, Epíscopi et Mártyris.</str><str>Item pássio sanctórum Anastásii Presbyteri, Plácidi, Genésii et Sociórum.</str><str>Tarsi, in Cilícia, natális sanctórum Mártyrum Tháraci, Probi et Andrónici; qui, in persecutióne Diocletiáni, longo témpore cárceris squalóre afflícti, et tértio divérsis torméntis et supplíciis examináti, tandem, in confessióne Christi, abscíssis cervícibus, triúmphum glóriæ sunt adépti.</str><str>In Thebáide sancti Sarmátæ, qui fuit discípulus beáti Antónii Abbátis, et a Saracénis pro Christo necátus est.</str><str>Ucétiæ, in Gállia Narbonénsi, sancti Firmíni, Epíscopi et Confessóris.</str><str>Calótii, in diœcési Asténsi, olim Papiénsi, sancti Alexándri Sauli, e Clericórum Regulárium sancti Pauli Congregatióne, Epíscopi et Confessóris; quem, génere, virtútibus, doctrína et miráculis clarum, Pius Décimus, Póntifex Máximus, Sanctórum fastis adscrípsit.</str><str>In monastério Achadh-boénsi, in Hibérnia, sancti Cánici, Presbyteri et Abbátis.</str><str>Lyræ, in Bélgio, deposítio sancti Gummári Confessóris.</str><str>Apud Rhédones, in Gállia, sancti Æmiliáni Confessóris.</str><str>Verónæ sanctæ Placídiæ Vírginis.</str></list><list><str>Romæ sanctórum Mártyrum Evágrii, Prisciáni, et Sociórum.</str><str>In Africa sanctórum Confessórum et Mártyrum quátuor míllium nongentórum sexagínta sex, in persecutióne Wandálica, sub Hunneríco, Rege Ariáno. Hi, cum essent partim Epíscopi Ecclesiárum Dei, partim Presbyteri et Diáconi, associátis sibi turbis fidélium populórum, pro defensióne cathólicæ veritátis in horríbilis erémi exsílium trusi sunt; ex quibus plúrimi, dum crudéliter a Mauris duceréntur, hastílium cuspídibus impúlsi ad curréndum et lapídibus tunsi, álii, ligátis pédibus, velut cadávera per dura et áspera loca tracti et síngulis membris discérpti, ad extrémum, várie excruciáti, martyrium celebrárunt. Erant inter eos præcípui Sacerdótes Dómini, Felix et Cypriánus Epíscopi.</str><str>Ravénnæ, via Laurentína, natális sancti Edístii Mártyris.</str><str>In Lycia sanctæ Domnínæ Mártyris, sub Diocletiáno Imperatóre.</str><str>Celénæ, in Pannónia, sancti Maximiliáni, Epíscopi Laureacénsis.</str><str>Eboráci, in Anglia, sancti Walfrídi, Epíscopi et Confessóris.</str><str>Medioláni sancti Monæ Epíscopi, qui, cum de Epíscopo eligéndo agerétur, cælésti lúmine circumfúsus, eo signo mirabíliter in Pontíficem illíus Ecclésiæ est assúmptus.</str><str>Verónæ sancti Salvíni Epíscopi.</str><str>In Syria sancti Eustáchii, Presbyteri et Confessóris.</str><str>Asculi, in Picéno, sancti Seraphíni Confessóris, ex Ordine Minórum Capuccinórum, vitæ sanctimónia et humilitáte conspícui; quem Clemens Décimus tértius, Póntifex Máximus, Sanctórum fastis adscrípsit.</str></list><list><str>Sancti Eduárdi, Regis Anglórum et Confessóris, qui Nonis Januárii obdormívit in Dómino, sed hac die, ob Translatiónem córporis ejus, potíssimum cólitur.</str><str>Apud Tróadem, Asiæ minóris urbem, natális sancti Carpi, qui fuit discípulus beáti Pauli Apóstoli.</str><str>Córdubæ, in Hispánia, item natális sanctórum Mártyrum Fausti, Januárii et Martiális; qui, primo equúlei pœna cruciáti, deínde, supercíliis rasis, déntibus evúlsis, áuribus quoque et náribus præcísis, ignis passióne martyrium consummárunt.</str><str>Thessalonícæ sancti Floréntii Mártyris, qui, post vária torménta, igne combústus est.</str><str>Apud Stokeráviam, in Austria, sancti Colmánni Mártyris.</str><str>Antiochíæ sancti Theóphili Epíscopi, qui, sextus post beátum Petrum Apóstolum, ejúsdem Ecclésiæ Pontificátum ténuit.</str><str>Turónis, in Gállia, sancti Venántii, Abbátis et Confessóris.</str><str>Apud Sublácum, in Látio, sanctæ Chelidóniæ Vírginis.</str></list><list><str>Romæ, via Aurélia, natális beáti Callísti Primi, Papæ et Mártyris; qui, Alexándri Imperatóris jussu, diútius fame in cárcere cruciátus, et quotídie fústibus cæsus, tandem, præcipitátus e fenéstra domus in qua custodiebátur, atque in púteum demérsus, victóriæ triúmphum proméruit.</str><str>Arímini sancti Gaudéntii, Epíscopi et Mártyris.</str><str>Cæsaréæ, in Palæstína, sanctórum Carpónii, Evarísti et Prisciáni, fratrum beátæ Fortunátæ, qui, gládio juguláti, páriter martyrii corónam percepérunt.</str><str>Item sanctórum Saturníni et Lupi.</str><str>Cæsaréæ, in Palæstína, sanctæ Fortunátæ, Vírginis et Mártyris, ac prædicatórum Mártyrum Carpónii, Evarísti et Prisciáni soróris; quæ, in persecutióne Diocletiáni, post equúleum, ignes, béstias et ália torménta superáta, spíritum Deo réddidit. Ipsíus corpus póstea Neápolim, in Campánia, delátum fuit.</str><str>Tudérti, in Umbria, sancti Fortunáti Epíscopi, qui (ut beátus Gregórius Papa refert) in immúndis spirítibus effugándis imménsæ grátia virtútis emícuit.</str><str>Herbípoli, in Germánia, sancti Burchárdi, qui fuit primus illíus civitátis Epíscopus.</str><str>Brugis Flandrórum sancti Donatiáni, Rheménsis Epíscopi.</str><str>Tréviris sancti Rústici Epíscopi.</str><str>Lugdúni, in Gállia, sancti Justi, Epíscopi et Confessóris, miræ sanctitátis et prophétici spíritus viri; qui, Episcopátu demísso, in erémum Ægypti, una cum Lectóre suo Viatóre, secéssit, ibíque, cum áliquot annos próximam Angelis egísset vitam, et dignus suórum labórum finis advenísset, corónam justítiæ perceptúrus migrávit ad Dóminum. Ipsíus sanctum corpus, una cum óssibus beáti Viatóris, qui ejúsdem Epíscopi fúerat miníster, Lugdúnum póstea quarto Nonas Septémbris delátum fuit.</str><str>Eódem die deposítio beáti Domínici Loricáti.</str><str>Arpíni, in Látio, sancti Bernárdi Confessóris.</str></list><list><str>Albæ, in Hispánia, sanctæ Terésiæ Vírginis, quæ Fratrum ac Sorórum Ordinis Carmelitárum arctióris observántiæ mater éxstitit et magístra.</str><str>Cracóviæ, in Polónia, natális sanctæ Hedwígis Víduæ, Polonórum Ducíssæ, quæ, páuperum obséquio dédita, étiam miráculis cláruit; et a Cleménte Quarto, Pontífice Máximo, Sanctórum número adscrípta est. Ipsíus autem festívitas sequénti die celebrátur.</str><str>Romæ, via Aurélia, sancti Fortunáti Mártyris.</str><str>In Borússia sancti Brunónis, Epíscopi Ruthenórum et Mártyris; qui, Evangélium in ea regióne prædicans, ab ímpiis tentus est, ac, mánibus pedibúsque præcísis, cápite truncátus.</str><str>Apud Colóniam Agrippínam natális sanctórum trecentórum Mártyrum, qui, in Maximiáni persecutióne, cursum sui agónis complevérunt.</str><str>Carthágine sancti Agiléi Mártyris, in cujus die natáli sanctus Augustínus tractátum de ipso ad pópulum hábuit.</str><str>Lugdúni, in Gállia, sancti Antíochi Epíscopi, qui, strénue administráto Pontifícii cúlmine ad quod assúmptus fúerat, regnum cæléste adéptus est.</str><str>Tréviris sancti Sevéri, Epíscopi et Confessóris.</str><str>Argentoráti sanctæ Auréliæ Vírginis.</str><str>In Germánia sanctæ Theclæ, Abbatíssæ et Vírginis, quæ, monastériis Kitzíngæ et Ochsenfúrti præpósita, multis cumuláta méritis in cælum migrávit.</str></list><list><str>Sanctæ Hedwígis Víduæ, Polonórum Ducíssæ, quæ prídie hujus diéi obdormívit in Dómino.</str><str>In monastério Dervénsi, in Gállia, sancti Berchárii, Abbátis et Mártyris.</str><str>In Africa sanctórum Mártyrum ducentórum septuagínta, páriter coronatórum.</str><str>Ibídem sanctórum Martiniáni et Saturiáni, cum duóbus eórum frátribus; qui, témpore Wandálicæ persecutiónis, sub Rege Ariáno Genseríco, cum servi essent cujúsdam Wándali, et a sancta Máxima Vírgine, ipsórum consérva, ad Christi fidem convérsi fuíssent, omnes ab hærético illórum dómino, pro constántia fídei cathólicæ, primum nodósis fústibus cæsi sunt et usque ad ossa laniáti. Sed, cum tália multo témpore pateréntur, et sequénti die nihilóminus redderéntur semper incólumes, exsílio tandem relegántur; ubi, cum multos barbarórum ad Christi convertíssent fidem, et a Románo Pontífice Presbyterum aliósque minístros, qui eos baptizárent, obtinuíssent, novíssime, vinctis pédibus post terga curréntium quadrigárum, inter spinósa loca silvárum jussi sunt páriter interíre. Máxima vero, post multos superátos agónes divínitus liberáta, in monastério, multárum Vírginum Mater, sancto fine quiévit.</str><str>Item sanctórum Saturníni, Nérei et aliórum trecentórum sexagínta quinque Mártyrum.</str><str>Colóniæ Agrippínæ sancti Elíphii Mártyris, sub Juliáno Apóstata.</str><str>In território Bituricénsi sancti Ambrósii, Epíscopi Caturcénsis.</str><str>Mogúntiæ sancti Lulli, Epíscopi et Confessóris.</str><str>Tréviris sancti Florentíni Epíscopi.</str><str>Apud Arbónam, in Germánia, sancti Galli Abbátis, qui fuit discípulus beáti Columbáni.</str><str>Muri, in Lucánia, sancti Gerárdi Majélla, Confessóris, Láici proféssi Congregatiónis a sanctíssimo Redemptóre nuncupátæ, quem, miráculis clarum, Pius Décimus, Póntifex Máximus, Sanctórum albo accénsuit.</str></list><list><str>Parédii, in diœcési Augustodunénsi, sanctæ Margarítæ Maríæ Alacóque, quæ, Ordinem Visitatiónis beátæ Maríæ Vírginis proféssa, exímiis in devotióne erga sacratíssimum Cor Jesu propagánda et público ejúsdem cultu provehéndo méritis excélluit; atque in sanctárum Vírginum album a Benedícto Papa Décimo quinto reláta fuit.</str><str>Antiochíæ natális sancti Herónis, qui fuit discípulus beáti Ignátii; atque, post eum factus Epíscopus, viam magístri pius imitátor est secútus, et pro commendáto sibi grege amátor Christi occúbuit.</str><str>Eódem die pássio sanctórum Victóris, Alexándri et Mariáni.</str><str>In Pérside sanctæ Maméltæ Mártyris, quæ, a cultu idolórum ad fidem Angélico mónitu convérsa, a Gentílibus lapidáta est et in profúndum lacum demérsa.</str><str>Aráusicæ, in Gálliis, sancti Floréntii Epíscopi, qui, multis clarus virtútibus, quiévit in pace.</str></list><list><str>In Bithynia natális beáti Lucæ Evangelístæ, qui, multa passus pro Christi nómine, obiit Spíritu Sancto plenus. Ipsíus autem ossa póstea Constantinópolim transláta sunt, et inde Patávium deláta.</str><str>Romæ item natális sancti Pauli a Cruce, Presbyteri et Confessóris; qui Congregatiónis a Cruce et Passióne Dómini nostri Jesu Christi nuncupátæ Institútor fuit. Ipsum vero, mira innocéntia ac pæniténtia conspícuum et singulári in Christum crucifíxum caritáte incénsum, Pius Papa Nonus fastis Sanctórum adjúnxit, et ejúsdem festivitátem quarto Kaléndas Maji recoléndam indíxit.</str><str>Arénis, in Hispánia, natális páriter sancti Petri de Alcántara, Sacerdótis ex Ordine Minórum et Confessóris; quem, propter admirábilem pæniténtiam múltaque mirácula, Clemens Nonus, Póntifex Máximus, Sanctórum número adscrípsit. Ejus autem festum sequénti die celebrátur.</str><str>Antiochíæ sancti Asclepíadis Epíscopi, qui fuit unus ex præcláro illórum Mártyrum número, qui glorióse sub Macríno passi sunt.</str><str>Neocæsaréæ, in Ponto, sancti Athenodóri Epíscopi, qui fuit frater sancti Gregórii Thaumatúrgi; et, doctrína clarus, in persecutióne Aureliáni, martyrium consummávit.</str><str>Sinomovíci, in território Bellovacénsi, sancti Justi Mártyris, qui adhuc puer, in persecutióne Diocletiáni Imperatóris, sub Rictiováro Præside, cápite amputátus est.</str><str>Romæ sanctæ Tryphóniæ, quæ Décii Cæsaris quondam uxor ac sanctæ Vírginis et Mártyris Cyrillæ mater éxstitit; cujus corpus in crypta, juxta sanctum Hippólytum, sepúltum est.</str><str>Apud Auriesville, in statu Neo-Eboracénsi, sanctórum Mártyrum e Societáte Jesu, Isaáci Jogues, Sacerdotis, et Joánnis de La Lande, Coadjutóris temporális, qui hac et sequénti die ab Iroquénsibus dire necáti sunt, eódem loco ubi, paucis ante annis, Renátus Goupil, et ipse Coadjútor temporális, martyrii palmam consecútus fúerat.</str><str>In fínibus Edessénæ regiónis, in Mesopotámia, commemorátio sancti Juliáni Eremítæ, cognoménto Sabæ, de quo ágitur étiam sextodécimo Kaléndas Februárii.</str></list><list><str>Sancti Petri de Alcántara, Sacerdótis ex Ordine Minórum et Confessóris, qui migrávit in cælum prídie hujus diéi.</str><str>Romæ natális sanctórum Mártyrum Ptolomǽi et Lúcii, sub Marco Antoníno. Horum prior (ut scribit Justínus Martyr), cum impúdicam mulíerem ad Christi convertísset fidem, et castitátem cólere docuísset, ídeo, ab impúro viro apud Præféctum Urbícium accusátus, multo témpore squalóre cárceris macerátus est, et ad últimum, cum de Christi magistério pública confessióne testarétur, jussus est duci ad mortem; Lúcius quoque, cum Urbícii senténtiam improbáret et se Christiánum líbere faterétur, símilem senténtiam excépit; quibus et álius tértius adjúnctus est, qui étiam eódem supplício damnátus fuit.</str><str>Antiochíæ sanctórum Mártyrum Beroníci, Pelágiæ Vírginis, et aliórum quadragínta novem.</str><str>In Ægypto sancti Vari mílitis, qui, sub Maximíno Imperatóre, dum sanctos septem Mónachos in cárcere deténtos visitáret atque refíceret, vóluit, uno ex ipsis defúncto, in ejus locum subrogári; atque ita cum illis, sævíssima passus, martyrii palmam adéptus est.</str><str>Ebróicis, in Gállia, sancti Aquilíni, Epíscopi et Confessóris.</str><str>In território Aurelianénsi deposítio sancti Veráni Epíscopi.</str><str>Apud Salérnum sancti Eustérii Epíscopi.</str><str>In monastério Silvæ Necténsis, in Hibérnia, sancti Ethbíni Abbátis.</str><str>Oxónii, in Anglia, sanctæ Fredeswíndæ Vírginis.</str></list><list><str>Sancti Joánnis Cántii, Presbyteri et Confessóris, qui nono Kaléndas Januárii obdormívit in Dómino.</str><str>In Aviénsi civitáte, prope Aquilam, in Vestínis, natális beáti Máximi, Levítæ et Mártyris; qui, patiéndi desidério, inquiréntibus se persecutóribus palam osténdit, et, post responsiónis constántiam, equúleo suspénsus ac tortus, deínde fústibus cæsus, ad últimum, e sublími loco præcipitátus, occúbuit.</str><str>Agénni, in Gállia, sancti Caprásii Mártyris, qui, cum rábiem persecutiónis declínans láteret in spelúnca, tandem, áudiens quáliter beáta Fides Virgo pro Christo agonizáret, índeque animátus ad tolerántiam passiónum, orávit ad Dóminum, ut, si eum glória martyrii dignum judicáret, ex lápide spelúncæ limpidíssima aqua manáret; quod cum Dóminum præstitísset, secúrus ad áream certáminis properávit, et palmam martyrii, sub Maximiáno Imperatóre, fórtiter dimicándo proméruit.</str><str>Antiochíæ sancti Artémii, Ducis Augustális, qui, sub Constantíno Magno præcláris milítiæ honóribus functus, a Juliáno Apóstata, quem sævítiæ in Christiános argúerat, fústibus cædi, aliísque torméntis afflígi, ac demum cápite truncári jubétur.</str><str>Constantinópoli sancti Andréæ Creténsis Mónachi, qui ob cultum sacrárum Imáginum, sub Constantíno Coprónymo, sæpius verberátus, tandem, amputáto áltero pede, réddidit spíritum.</str><str>Colóniæ Agrippínæ pássio sanctárum Vírginum Marthæ et Saulæ, cum áliis plúribus.</str><str>Apud Nabántiam, in Lusitánia, sanctæ Irénes, Vírginis et Mártyris; cujus corpus honorífice sepúltum fuit in óppido Scálabi, quod ipsíus Sanctæ nómine insígnitum inde permánsit.</str><str>Alsóntiæ, in território Rheménsi, sancti Sindúlphi, Presbyteri et Confessóris.</str><str>Apud Mindam, in Germánia, Translátio sancti Feliciáni, Epíscopi Fulginátis et Mártyris; cujus ibi depósita fuit sacrárum pars reliquiárum, quæ in Germániam advéctæ sunt ex Umbriæ civitáte Fulgíneo, ubi ipse nono Kaléndas Februárii passus quondam fúerat.</str><str>Lutétiæ Parisiórum item Translátio sanctórum Mártyrum Geórgii Diáconi, et Aurélii, ex urbe Hispániæ Córduba, in qua olim, una cum áliis tribus Sóciis, ambo martyrium compléverant sexto Kaléndas Augústi.</str></list><list><str>In Cypro natális sancti Hilariónis Abbátis, cujus vitam, virtútibus atque miráculis plenam, sanctus Hierónymus scripsit.</str><str>Apud Colóniam Aggripínam item natális sanctárum Ursulæ et Sociárum ejus; quæ, pro Christiána religióne et virginitátis constántia ab Hunnis interféctæ, martyrio vitam consummárunt, earúmque plúrima córpora fuérunt Colóniæ cóndita.</str><str>Apud Ostia Tiberína sancti Astérii, Presbyteri et Mártyris; qui (ut in passióne beáti Callísti Papæ légitur) sub Alexándro Imperatóre passus est.</str><str>Nicomedíæ natális sanctórum Dásii, Zótici, Caji et aliórum duódecim mílitum; qui, post divérsa torménta, in mare demérsi sunt.</str><str>Lugdúni, in Gállia, sancti Viatóris, qui éxstitit miníster beáti Justi, Lugdunénsis Epíscopi.</str><str>Maróniæ, prope Antiochíam, in Syria, sancti Malchi Mónachi.</str><str>In castro Laudunénsi sanctæ Cilíniæ, matris beáti Remígii, Epíscopi Rheménsis.</str></list><list><str>Hierosólymis sanctæ Maríæ Salóme, matris sanctórum Jacóbi et Joánnis Apostolórum, quæ in Evangelio légitur circa Dómini sepultúram sollícita.</str><str>Item Hierosólymis beáti Marci Epíscopi, claríssimi et doctíssimi viri, qui primus ex Géntibus Ecclésiam Hierosolymórum suscépit regéndam, ac, non multo post, sub Antoníno Imperatóre, martyrii méruit palmam.</str><str>Hadrianópoli, in Thrácia, natális sanctórum Mártyrum Philíppi Epíscopi, Sevéri Presbyteri, Eusébii et Hermétis; qui, sub Juliáno Apóstata, post cárceres et flagélla, incéndio cremáti sunt.</str><str>Item sanctórum Mártyrum Alexándri Epíscopi, Heraclíi mílitis, et Sociórum.</str><str>Apud Firmum, in Picéno, natális sancti Philíppi, Epíscopi et Mártyris.</str><str>Apud Colóniam Agrippínam sanctæ Córdulæ, quæ, cum esset una ex sodálibus sanctæ Ursulæ, atque aliárum supplíciis et cædibus pertérrita se occultásset, postrídie, ejus rei pænitens, se ultro patefécit Hunnis, et, novíssima ómnium, martyrii corónam accépit.</str><str>Oscæ, in Hispánia, sanctárum Vírginum Nunilónis et Alódiæ sorórum, quæ, a Saracénis ob fídei confessiónem capitáli senténtia punítæ, martyrium consummárunt.</str><str>Hierápoli, in Phrygia, sancti Abércii Epíscopi, qui sub Marco Antoníno Imperatóre cláruit.</str><str>Rotómagi sancti Melánii Epíscopi, qui, a sancto Stéphano Papa ordinátus, illuc ad prædicándum Evangélium missus est.</str><str>In Túscia sancti Donáti Scoti, Epíscopi Fæsuláni.</str><str>Verónæ sancti Verecúndi, Epíscopi et Confessóris.</str></list><list><str>Sancti Antonii Maríæ Claret, Episcopi et Confessoris, cujus dies natalis sequenti die recensétur.</str><str>Apud Villáckum, in Pannónia, natális sancti Joánnis de Capistráno, Sacerdótis ex Ordine Minórum et Confessóris, vitæ sanctitáte ac fídei cathólicæ propagándæ zelo illústris; qui Taurunénsem arcem, validíssimo Turcárum exércitu profligáto, suis précibus et miráculis ab obsidióne liberávit. Ejus tamen festívitas quinto Kaléndas Aprílis recólitur.</str><str>Antiochíæ item natális sancti Theodóri Presbyteri, qui, in persecutióne ímpii Juliáni comprehénsus, et, post equúlei pœnam et multos ac duríssimos cruciátus, lampádibus étiam circa látera appósitis adústus, tandem, cum in confessióne Christi persísteret, gládii occisióne martyrium consummávit.</str><str>Ad fundum Ursoniánum prope Gades, in Hispánia, sanctórum Mártyrum Servándi et Germáni, qui, in persecutióne Diocletiáni, sub Viatóre Vicário, post vérbera, squalórum cárceris, famis ac sitis injúriam, et longíssimi itíneris labórem, quem pertulérunt ferro onústi, novíssime martyrii sui cursum, cæsis cervícibus, implevérunt; ex quibus Germánus Eméritæ, Servándus autem Híspali cónditus est.</str><str>Constantinópoli sancti Ignátii Epíscopi, qui, cum Bardam Cæsarem ob repudiátam uxórem arguísset, ab eo multis injúriis afféctus est, et in exsílium pulsus; sed, a sancto Nicoláo, Románo Pontífice, restitútus, tandem in pace quiévit.</str><str>Burdígalæ sancti Severíni, Epíscopi Coloniénsis et Confessóris.</str><str>Rotómagi sancti Románi Epíscopi.</str><str>Apud Salérnum sancti Veri Epíscopi.</str><str>In território Ambianénsi sancti Domítii Presbyteri.</str><str>In pago Pictaviénsi sancti Benedícti Confessóris.</str><str>Mántuæ beáti Joánnis Boni, ex Eremitárum sancti Augustíni Ordine, Confessóris; cujus præcláram vitam sanctus Antonínus conscrípsit.</str></list><list><str>Festum sancti Raphaélis Archángeli, cujus dígnitas ac benefícia in sacro Tobíiæ libro celebrántur.</str><str>In monastério Fontis Frigidi, diœcésis Carcassonénsis, in Gállia, sancti Antónii Maríæ Claret, olim Archiepíscopi Cubáni, Fundatóris Missionariórum Filiórum Immaculáti Cordis beátæ Maríæ Vírginis, animárum zelo et mansuetúdine præclári; quem Pius Duodécimus, Póntifex Máximus, Sanctórum fastis adscrípsit. Ipsius autem festum pridie hujus diei celebrátur.</str><str>Venúsiæ, in Apúlia, natális sanctórum Mártyrum Felícis, Epíscopi Africáni; Audácti et Januárii, Presbyterórum; Fortunáti et Séptimi, Lectórum. Hi omnes, témpore Diocletiáni, a Magdelliáno Procuratóre multis diu vínculis et carcéribus in Africa et Sicília maceráti sunt, et, cum Felix sacros Libros juxta ipsíus Imperatóris edíctum trádere nullátenus voluísset, gládii tandem occisióne consummáti sunt.</str><str>Tungris, in Bélgio, sancti Evergísli, Epíscopi Coloniénsis et Mártyris; qui, ob pastorális offícii curam illuc proféctus, ibídem, dum nocte solus ad monastérium sanctíssimæ Genitrícis Dei Maríæ oratúrus pérgeret, a latrónibus sagítta percússus occúbuit.</str><str>In civitáte Nagran, apud Homerítas, in Arábia, pássio sanctórum Arétæ, et Sociórum ejus trecentórum et quadragínta, témpore Justíni Imperatóris, sub Dúnaan, Judæo tyránno. Post eos Christiána múlier incéndio trádita est; cujus fílius annórum quinque, cum Christum balbutiéndo confiterétur, nec blandítiis nec minis retinéri posset, in ignem ubi mater ardébat, se præcípitem dedit.</str><str>Constantinópoli sancti Procli Epíscopi.</str><str>In ínsula Sargiénsi sancti Maglórii Epíscopi, qui ibídem, dimísso Episcopáli offício, quod erga sparsos in Armórica Británnos per triénnium exercúerat, monastérium constrúxit, in quo sancte réliquum vitæ tempus exégit; cujus corpus Lutétiam Parisiórum póstea translátum fuit.</str><str>In monastério Duríni, in Gállia, sancti Martíni, Diáconi et Abbátis, cujus corpus inde ad Vertávum monastérium delátum est.</str><str>In Campánia sancti Marci Solitárii, cujus præclára ópera sanctus Gregórius Papa descrípsit.</str></list><list><str>Romæ sanctórum Mártyrum Chrysánthi et Daríæ uxóris, qui, post multas, quas sub Celeríno Præfécto pro Christo sustinuérunt, passiónes, a Numeriáno Imperatóre jussi sunt via Salária in Arenário depóni, atque vivéntes illic terra et lapídibus óbrui.</str><str>Ibídem natális sancti Marcellíni, Papæ et Mártyris; qui, sub Maximiáno, pro fide Christi, una cum Cláudio, Cyríno et Antoníno, cápite truncátus est. Quo témpore ita magna fuit persecútio, ut decem et septem míllia Christianórum, intra unum mensem, martyrio coronaréntur. Ipsíus tamen sancti Marcellíni festum, una cum festo sancti Cleti, Papæ et Mártyris, sexto Kaléndas Maji celebrátur.</str><str>Petragóricis, in Gállia, sancti Frontónis, qui, a beáto Petro Apóstolo Epíscopus ordinátus, cum Geórgio Presbytero magnam illíus gentis multitúdinem convértit ad Christum, et miráculis clarus, in pace quiévit.</str><str>Romæ natális sanctórum quadragínta sex mílitum, qui, simul baptizáti a sancto Dionysio Papa, mox Cláudii Imperatóris jussu decolláti sunt, ac via Salária sepúlti; ubi et álii Mártyres centum vigínti et unus pósiti sunt, inter quos fuérunt quátuor mílites Christi, scílicet Theodósius, Lúcius, Marcus et Petrus.</str><str>Túrribus, in Sardínia, sanctórum Mártyrum Proti Presbyteri, et Januárii Diáconi, qui, a sancto Cajo Papa ad eam ínsulam missi, ibídem, témpore Diocletiáni, sub Bárbaro Præside, consummáti sunt.</str><str>Constantinópoli pássio sanctórum Martyrii Subdiáconi, et Marciáni Cantóris, qui ab hæréticis, sub Constántio Imperatóre, necáti sunt.</str><str>Suessióne, in Gálliis, sanctórum Mártyrum Crispíni et Crispiniáni, nobílium Romanórum, qui, in persecutióne Diocletiáni, sub Rictiováro Præside, post immánia torménta gládio trucidáti, corónam martyrii sunt consecúti; quorum córpora póstea Romam deláta fuérunt, atque in Ecclésia sancti Lauréntii in Pane et Perna honorífice tumuláta.</str><str>Floréntiæ pássio beáti Miniátis mílitis, qui, sub Décio Príncipe, pro fide Christi egrégie certans, nóbili martyrio coronátur.</str><str>Bríxiæ natális sancti Gaudéntii Epíscopi, eruditióne et sanctitáte conspícui.</str><str>Gavális, in Gállia, sancti Hilárii Epíscopi.</str></list><list><str>Romæ sancti Evarísti, Papæ et Mártyris, qui Dei Ecclésiam, sub Hadriáno Imperatóre, suo sánguine purpurávit.</str><str>In Africa sanctórum Mártyrum Rogatiáni Presbyteri, et Felicíssimi, qui, in persecutióne Valeriáni et Galliéni, illústri martyrio coronáti sunt; de quibus étiam scribit sanctus Cypriánus in epístola ad Confessóres.</str><str>Nicomedíæ sanctórum Mártyrum Luciáni, Flórii et Sociórum.</str><str>Narbóne, in Gállia, sancti Rústici, Epíscopi et Confessóris; qui cláruit tempóribus Valentiniáni et Leónis Imperatórum.</str><str>Apud Salérnum sancti Gaudiósi Epíscopi.</str><str>Papíæ sancti Fulci Epíscopi.</str><str>Item sancti Quadragésimi Subdiáconi, qui et mórtuum resuscitávit.</str></list><list><str>Abulæ, in Hispánia, pássio sanctórum Vincéntii, Sabínæ et Christétæ. Hi primum in equúleo ádeo sunt exténti, ut omnes membrórum compáges laxaréntur; deínde cápita eórum, lapídibus superpósita, usque ad cérebri excussiónem válidis véctibus sunt contúsa, atque ita ipsi martyrium complevérunt, sub Præside Daciáno.</str><str>Apud castrum Tyle, in Gállia, sancti Floréntii Mártyris.</str><str>In Cappadócia sanctárum Mártyrum Capitolínæ, ejúsque ancíllæ Erothéidis, quæ sub Diocletiáno sunt passæ.</str><str>Apud Indos sancti Fruménti Epíscopi, qui, primum ibi captívus, deínde, Epíscopus a sancto Athanásio ordinátus, Evangélium in ea província propagávit.</str><str>Neápoli, in Campánia, sancti Gaudiósi, Epíscopi Africáni, qui ob Wandalórum persecutiónem venit in Campániam, et, in monastério apud eam urbem, sancto fine quiévit.</str><str>In Æthiópia sancti Elésbaan Regis, qui, Christi hóstibus expugnátis, ac, témpore Justíni Imperatóris, misso régio diadémate Hierosólymam, monásticam vitam, ut vóverat agens, migrávit ad Dóminum.</str></list><list><str>In Pérside natális beatórum Apostolórum Simónis Chananæi, et Thaddǽi, qui et Judas dícitur. Ex ipsis autem Simon in Ægypto, Thaddǽus in Mesopotámia Evangélium prædicávit; deínde, in Pérsidem simul ingréssi, ibi, cum innúmeram gentis illíus multitúdinem Christo subdidíssent, martyrium consummárunt.</str><str>Romæ sanctórum Mártyrum Anastásiæ senióris Vírginis, et Cyrílli. Ipsa Virgo, in persecutióne Valeriáni, sub Probo Præfécto, vínculis constrícta, cólaphis cæsa, igne et verbéribus est cruciáta, et, cum in confessióne Christi permanéret immóbilis, tandem, abscíssis mamíllis, evúlsis únguibus, déntibus comminútis, mánibus pedibúsque præcísis, truncáta cápite, tot passiónum ornáta monílibus migrávit ad Sponsum; Cyríllus autem, ei peténti aquam propínans, martyrium pro mercéde accépit.</str><str>Item Romæ sanctæ Cyríllæ Vírginis, quæ fília éxstitit sanctæ Tryphóniæ, et, sub Cláudio Príncipe, pro Christo juguláta est.</str><str>Apud Comum sancti Fidélis Mártyris, sub Maximiáno Imperatóre.</str><str>Mogúntiæ sancti Ferrútii Mártyris.</str><str>Meldis, in Gállia, sancti Farónis, Epíscopi et Confessóris.</str><str>Vercéllis sancti Honoráti Epíscopi.</str></list><list><str>Sanctórum Episcopórum Maximiliáni Mártyris, et Valentíni Confessóris.</str><str>Sidóne, in Phœnícia, sancti Zenóbii Presbyteri, qui, sub novíssimæ persecutiónis acerbitáte, ad martyrium álios exhórtans, martyrio et ipse dignátus est.</str><str>In Lucánia sanctórum Mártyrum Hyacínthi, Quincti, Feliciáni, et Lúcii.</str><str>Bérgomi sanctæ Eusébiæ, Vírginis et Mártyris.</str><str>Hierosólymis natális beáti Narcíssi Epíscopi, sanctitáte, patiéntia ac fide laudábilis, qui, centum et séxdecim annórum senex, felíciter migrávit ad Dóminum.</str><str>Augustodúni sancti Joánnis, Epíscopi et Confessóris.</str><str>Cassíope, in ínsula Corcyra, sancti Donáti Epíscopi, de quo scribit beátus Gregórius Papa.</str><str>Viénnæ, in Gállia, deposítio beáti Theodóri Abbátis.</str></list><list><str>In Sardínia natális sancti Pontiáni, Papæ et Mártyris, qui, ab Alexándro Imperatóre, una cum Hippólyto Presbytero, in eam ínsulam deportátus, ibídem, mactátus fústibus, martyrium consummávit. Ejus corpus a beáto Fabiáno Papa Romam delátum est, atque in cœmetério Callísti sepúltum. Ipsíus tamen festum recólitur tertiodécimo Kaléndas Decémbris.</str><str>Ægéæ, in Cilícia, pássio sanctórum Zenóbii Epíscopi, et Zenóbiæ soróris, sub Diocletiáno Imperatóre et Lysia Præside.</str><str>Altíni, in Venetórum fínibus, sancti Theonésti, Epíscopi et Mártyris, qui ab Ariánis occísus est.</str><str>In Africa natális sanctórum Mártyrum ducentórum vigínti.</str><str>Tingi, in Mauritánia, pássio sancti Marcélli Centuriónis, qui, sanctórum Cláudii ac Lupérci et Victórii Mártyrum pater, cápitis abscissióne martyrium complévit sub Agricoláo, agénte vices Præfécti prætório.</str><str>Alexandríæ sanctórum trédecim Mártyrum, qui, cum sanctis Juliáno, Euno et Macário, passi sunt sub Décio Imperatóre.</str><str>Cárali, in Sardínia, sancti Saturníni Mártyris, qui, in persecutióne Diocletiáni, sub Bárbaro Præside, cápite truncátus est.</str><str>Apaméæ, in Phrygia, sancti Máximi Mártyris, sub eódem Diocletiáno.</str><str>Legióne, in Hispánia, sanctórum Mártyrum Cláudii, Lupérci et Victórii, filiórum sancti Marcélli Centuriónis; qui, in persecutióne Diocletiáni et Maximiáni, sub Diogeniáno Præside, jussi sunt decollári.</str><str>Lutétiæ Parisiórum sancti Lucáni Mártyris.</str><str>Alexandríæ sanctæ Eutrópiæ Mártyris, quæ, Mártyres vísitans, apprehénsa est, et, cum illis sævíssime cruciáta, réddidit spíritum.</str><str>Antiochíæ sancti Serapiónis Epíscopi, eruditióne claríssimi.</str><str>Cápuæ sancti Germáni, Epíscopi et Confessóris, magnæ sanctitátis viri; cujus ánimam, in hora óbitus ejus, ab Angelis in cælum deférri sanctus Benedíctus aspéxit.</str><str>Poténtiæ, in Lucánia, sancti Gerárdi Epíscopi.</str></list><list><str>Romæ sanctórum Ampliáti, Urbáni et Narcíssi, quorum méminit sanctus Paulus ad Romános scribens, qui, ob Evangélium Christi, a Judæis et Gentílibus cæsi sunt.</str><str>Constantinópoli sancti Stachis Epíscopi, qui a beáto Andréa Apóstolo primus ejúsdem civitátis Epíscopus ordinátus est.</str><str>Apud Augústam Veromanduórum, in Gállia, sancti Quinctíni, civis Románi et ex órdine Senatório viri, qui sub Maximiáno Imperatóre martyrium passus est; cujus corpus post annos quinquagínta quinque, revelánte Angelo, invéntum est incorrúptum.</str><str>Medioláni sancti Antoníni, Epíscopi et Confessóris.</str><str>Ratisbónæ, in Bavária, sancti Wolfgángi Epíscopi.</str><str>Palmæ, in Majórca ínsula, sancti Alfónsi Rodríguez, Coadjutóris temporális formáti e Societáte Jesu et Confessóris, humilitáte ac jugi mortificatiónis stúdio insígnis; quem Leo Décimus tértius, Póntifex Máximus, Sanctórum fastis adscrípsit.</str><str>Romæ Translátio beáti Nemésii Diáconi, et fíliæ Lucíllæ Vírginis, qui octávo Kaléndas Septémbris decolláti sunt.</str></list></list><list><list><str>Festívitas ómnium Sanctórum, quam in honórem beátæ Dei Genitrícis Vírginis Maríæ et sanctórum Mártyrum Bonifátius Papa Quartus, cum templum Pántheon tértio Idus Maji dedicásset, célebrem et generálem instítuit agi quotánnis in urbe Roma. Sed Gregórius item Quartus póstmodum decrévit, eándem festivitátem, quæ váriis modis jam in divérsis Ecclésiis celebrabátur, in honórem ómnium Sanctórum solémniter hac die ab univérsa Ecclésia perpétuo observári.</str><str>In Pérside sanctórum Mártyrum Joánnis Epíscopi, et Jacóbi Presbyteri, sub Sápore Rege.</str><str>Tarracínæ, in Campánia, natális sancti Cæsárii Diáconi, qui, diébus multis in custódia macerátus, póstea, cum sancto Juliáno Presbytero, in saccum missus et in mare præcipitátus est.</str><str>In castro Divióne sancti Benígni Presbyteri, qui a beáto Polycárpo missus est in Gálliam ad prædicándum Evangélium; et, postquam, sub Marco Aurélio Imperatóre, a Teréntio Júdice gravíssimis torméntis multiplíciter est afflíctus, tandem ejus collum vecte férreo tundi et corpus láncea perforári jubétur.</str><str>Damásci pássio sanctórum Cæsárii, Dácii et aliórum quinque.</str><str>Eódem die sanctæ Maríæ ancíllæ, quæ, Christiánæ religiónis nómine accusáta, hinc, sub Hadriáno Imperatóre, diris verbéribus afflícta, equúlei extensiónem et ungulárum laceratiónem passa, martyrium complévit.</str><str>Tarsi, in Cilícia, sanctárum Cyréniæ et Juliánæ Mártyrum, sub Maximiáno Imperatóre.</str><str>Arvérnis, in Gállia, sancti Austremónii, qui fuit primus ejúsdem civitátis Epíscopus.</str><str>Lutétiæ Parisiórum deposítio sancti Marcélli Epíscopi.</str><str>Bajócis, in Gállia, sancti Vigóris Epíscopi, témpore Childebérti, Francórum Regis.</str><str>Andégavi, in Gállia, deposítio sancti Licínii Epíscopi, venerábilis sanctitátis viri.</str><str>Tíbure sancti Severíni Mónachi.</str><str>Lyricánti, in Wastinénsi Gálliæ território, sancti Maturíni Confessóris.</str></list><list><str>Pœtovióne, in Pannónia superióre, natális sancti Victoríni, ejúsdem civitátis Epíscopi, qui, post multa édita scripta (ut sanctus Hierónymus testátur), in persecutióne Diocletiáni, martyrio coronátus est.</str><str>Tergéste pássio beáti Justi, qui in eádem persecutióne, sub Manátio Præside, martyrium consummávit.</str><str>Sebáste, in Arménia, sanctórum Cartérii, Styríaci, Tobíæ, Eudóxii, Agápii et Sociórum Mártyrum, sub Licínio Imperatóre.</str><str>In Pérside sanctórum Mártyrum Acíndyni, Pegásii, Aphthónii, Elpidíphori et Anempodísti, cum plúrimis Sóciis.</str><str>In Africa natális sanctórum Mártyrum Públii, Victóris, Hermétis, et Pápiæ.</str><str>Tarsi, in Cilícia, sanctæ Eustóchii, Vírginis et Mártyris; quæ, sub Juliáno Apóstata, post dira torménta, in oratióne réddidit spíritum.</str><str>Laodicéæ, in Syria, sancti Theódoti Epíscopi, qui non solum verbis, sed rebus quoque et virtútibus fuit ornátus.</str><str>Viénnæ, in Gállia, sancti Geórgii Epíscopi.</str><str>In monastério Agaunénsi, in Gállia, sancti Ambrósii Abbátis.</str><str>Cyri, in Syria, sancti Marciáni Confessóris.</str></list><list><str>Medioláni natália sancti Cároli Borromæi Cardinális, Epíscopi Mediolanénsis et Confessóris, quem, sanctitáte conspícuum et miráculis clarum, Paulus Papa Quintus in Sanctórum númerum rétulit. Ipsíus tamen festívitas sequénti die celebrátur.</str><str>Eódem die natális quoque sancti Quarti, Apostolórum discípuli.</str><str>Vitérbii sanctórum Mártyrum Valentíni Presbyteri, et Hilárii Diáconi, qui, in persecutióne Maximiáni, ob Christi fidem, cum saxi póndere in Tíberim præcipitáti et inde ab Angelo divínitus erépti, demum, abscíssis cervícibus, corónam martyrii percepérunt.</str><str>Cæsaréæ, in Cappadocia, sanctórum Mártyrum Germáni, Theóphili, Cæsárii et Vitális; qui, in persecutióne Deciána, óptime duxérunt martyrium.</str><str>Cæsaraugústæ, in Hispánia, sanctórum innumerabílium Mártyrum, qui, sub Hispaniárum Præside Daciáno, mirabíliter occubuérunt pro Christo.</str><str>In Anglia sanctæ Wenefrídæ, Vírginis et Mártyris.</str><str>In monastério Clarævallénsi, in Gállia, deposítio sancti Malachíæ, Connerthénsis in Hibérnia Epíscopi, qui multis virtútibus suo témpore cláruit; cujus vitam sanctum Bernárdus Abbas conscrípsit.</str><str>Eódem die sancti Hubérti, Tungrénsis Epíscopi.</str><str>Viénnæ, in Gállia, sancti Domni, Epíscopi et Confessóris.</str><str>Item deposítio sancti Pirmíni, Meldénsis Epíscopi.</str><str>Urgéllæ, in Hispánia Tarraconénsi, sancti Hermengáudii Epíscopi.</str><str>Romæ sanctæ Sílviæ, matris sancti Gregórii Papæ.</str></list><list><str>Sancti Cároli Borromæi Cardinális, Epíscopi Mediolanénsis et Confessóris, qui migrávit in cælum prídie hujus diéi.</str><str>Bonóniæ sanctórum Mártyrum Vitális et Agrícolæ; quorum prior postérioris servus ántea fuit, póstea consors et colléga martyrii. In ipsum porro Vitálem persecutóres ómnia tormentórum génera ita exercuérunt, ut non esset in córpore ejus sine vúlnere locus, quæ ipse constánter pérferens, in oratióne spíritum Deo réddidit; Agrícolam vero, plúrimis clavis cruci affigéntes, interemérunt. Eórum translatióni sanctus Ambrósius cum interésset, Mártyris clavos, sánguinem triumphálem et crucis lignum se collegísse refert, ac sub sacris altáribus condidísse.</str><str>In cœnóbio Cervi Frígidi, territórii Meldénsis, natális sancti Felícis Valésii, Presbyteri et Confessóris; qui Fundátor fuit Ordinis sanctíssimæ Trinitátis redemptiónis captivórum. Ipsíus autem festum, ex dispositióne Innocéntii Papæ Undécimi, celebrátur duodécimo Kaléndas Decémbris.</str><str>Eódem die natális sanctórum Philólogi et Pátrobi, sancti Pauli Apóstoli discipulórum.</str><str>Augustodúni sancti Próculi, Epíscopi et Mártyris.</str><str>Myræ, in Lycia, sanctórum Mártyrum Nicándri Epíscopi, et Hermæ Presbyteri, sub Libánio Præside.</str><str>In pago Vilcassíno, in Gállia, sancti Clari, Presbyteri et Mártyris.</str><str>Ephesi sancti Porphyrii Mártyris, sub Aureliáno Imperatóre.</str><str>Apud Ruthénos, in Gállia, beáti Amántii Epíscopi, cujus vita éxstitit sanctitáte et miráculis gloriósa.</str><str>Romæ natális sancti Piérii, Presbyteri Alexandríni, qui, in divínis Scriptúris nobíliter erudítus, vita puríssimus, et ad Christiánam philosophíam nudus pénitus et expedítus, sub Caro et Diocletiáno Princípibus, regénte Alexandrínam Ecclésiam Theóna, florentíssime dócuit pópulum, et divérsos tractátus édidit; post persecutiónem vero, omne vitæ suæ tempus Romæ versátus, in pace quiévit.</str><str>In Bithynia sancti Joannícii Abbátis.</str><str>Apud Albam Regálem, in Pannónia, deposítio beáti Emeríci Confessóris, qui fuit fílius sancti Stéphani, Hungarórum Regis.</str><str>Tréviris sanctæ Modéstæ Vírginis.</str></list><list><str>Sancti Zacharíæ, Sacerdótis et Prophétæ, qui pater éxstitit beáti Joánnis Baptístæ, Præcursóris Dómini.</str><str>Item sanctæ Elísabeth, ejúsdem sanctíssimi Præcursóris matris.</str><str>Tarracínæ, in Campánia, natális sanctórum Mártyrum Felícis Presbyteri, et Eusébii Mónachi. Ex his Eusébius, cum sepelísset sanctos Mártyres Juliánum et Cæsárium, et multos convérteret ad fidem Christi, quos sanctus Felix Presbyter baptizábat, una cum ipso Felíce tentus est; et, ad Júdicis forum ducti nec superáti, inde in cárcerem inclúsi, ambo, nocte eádem, cum sacrificáre noluíssent, decolláti sunt.</str><str>Eméssæ, in Phœnícia, sanctórum Mártyrum Galatiónis et Epistémis cónjugis, qui in Décii persecutióne, flagris cæsi, mánibus pedibúsque et lingua ínsuper mutiláti, dénique, truncáto cápite, martyrium consummárunt.</str><str>Item sanctórum Mártyrum Domníni, Theótimi, Philóthei, Silváni et Sociórum, sub Maximíno Imperatóre.</str><str>Medioláni sancti Magni, Epíscopi et Confessóris.</str><str>Bríxiæ sancti Dominatóris Epíscopi.</str><str>Tréviris sancti Fibítii, qui ex Abbáte factus est ejúsdem civitátis Epíscopus.</str><str>Aureliánis, in Gállia, sancti Læti, Presbyteri et Confessóris.</str></list><list><str>Barcinóne, in Hispánia, sancti Sevéri, Epíscopi et Mártyris; qui ob fidem cathólicam, confósso per clavum cápite, martyrii corónam accépit.</str><str>Thiníssæ, in Africa, natális sancti Felícis Mártyris, qui, conféssus et ad torménta dilátus, álio die (ut refert sanctus Augustínus, Psalmum in ejus festivitáte ad pópulum expónens) invéntus est in cárcere exánimis.</str><str>Theópoli, quæ est Antiochía, sanctórum decem Mártyrum, qui a Saracénis passi legúntur.</str><str>In Phrygia sancti Attici Mártyris.</str><str>Apud Bergas, in Flándria, deposítio sancti Winóci Abbátis, qui, virtútibus et miráculis clarus, étiam frátribus sibi súbditis multo témpore ministrávit.</str><str>Fundis, in Látio, sancti Felícis Mónachi.</str><str>Lemóvicis, in Aquitánia, sancti Leonárdi Confessóris, qui fuit beáti Remígii Epíscopi discípulus. Hic, nóbili génere ortus, solitáriam vitam delégit, et sanctitáte ac miráculis cláruit; ejúsque virtus præcípue in liberándis captívis enítuit.</str></list><list><str>Patávii deposítio sancti Prosdócimi, qui fuit primus ejúsdem civitátis Epíscopus. Hic, a beáto Petro Apóstolo Epíscopus ordinátus, ad prædicándum Dei verbum ad prædíctam civitátem missus est; ibíque, multis virtútibus et prodígiis corúscans, beáto fine quiévit.</str><str>Perúsiæ sancti Herculáni, Epíscopi et Mártyris.</str><str>Apud Swelménsem civitátem, in Germánia, pássio sancti Engelbérti, Epíscopi Coloniénsis, qui, cum illuc ex óppido Sosátio ad templum dedicándum pérgeret, a sicáriis intercéptus in via multísque vulnéribus cæsus, gloriósum pro defensióne ecclesiásticæ libertátis et Románæ Ecclésiæ obediéntia martyrium súbiit.</str><str>Eódem die sancti Amaránthi Mártyris, qui apud Albigénsem urbem, in Gállia, exácto agónis fidélis cursu, sepúltus, vivit in glória.</str><str>Melitínæ, in Arménia, pássio sanctórum Hierónis, Nicándri, Hesychii et aliórum trigínta; qui in persecutióne Diocletiáni, sub Lysia Præside, coronáti sunt.</str><str>Amphípoli, in Macedónia, sanctórum Mártyrum Aucti, Tauriónis et Thessalonícæ.</str><str>Ancyræ, in Galátia, pássio sanctórum Melasíppi, Antónii et Carínæ, sub Juliáno Apóstata.</str><str>Alexandríæ beáti Achíllæ Epíscopi, qui eruditióne, fide, conversatióne ac móribus fuit insígnis.</str><str>In Frísia deposítio sancti Willibrórdi, Epíscopi Trajecténsis; qui, a beáto Sérgio Papa ordinátus Epíscopus, in Frísia et Dánia Evangélium prædicávit.</str><str>Metis, in Gállia, sancti Rufi, Epíscopi et Confessóris.</str><str>Argentoráti sancti Floréntii Epíscopi.</str></list><list><str>Romæ, via Lavicána, tértio ab Urbe milliário, pássio sanctórum Mártyrum Cláudii, Nicóstrati, Symphoriáni, Castórii et Simplícii, qui, primo in cárcerem missi, deínde scorpiónibus gravíssime cæsi, tandem, cum ex fide Christi dimovéri non possent, a Diocletiáno jussi sunt in flúvium præcípites dari.</str><str>Ibídem, via Lavicána, natális sanctórum Quátuor Coronatórum fratrum, id est Sevéri, Severiáni, Carpóphori et Victoríni; qui, sub eódem Imperatóre, íctibus plumbatárum usque ad mortem cæsi sunt. Horum autem nómina, quæ póstea, interjéctis annis, Dómino revelánte, osténsa sunt, cum mínime reperíri tunc potuíssent, statútum fuit ut anniversária dies ipsórum, una cum illis quinque, sub nómine sanctórum Quátuor Coronatórum recolerétur; qui mos, étiam postquam reveláta sunt, in Ecclésia perseverávit.</str><str>Item Romæ sancti Deúsdedit Papæ Primi, qui tanti mériti fuit, ut leprósum ósculo a lepra sanáverit.</str><str>In vico Blexen, ad Visúrgim flúvium, in Germánia, sancti Willehádi, qui primus éxstitit Breménsis civitátis Epíscopus; atque, una cum sancto Bonifátio, cujus discípulus fuit, in Frísia et Saxónia Evangélium propagávit.</str><str>Suessíone, in Gálliis, sancti Godefrídi, Ambianénsis Epíscopi, magnæ sanctitátis viri.</str><str>Apud Virodúnum, in Gállia, sancti Mauri, Epíscopi et Confessóris.</str><str>Turónis, in Gállia, sancti Clári Presbyteri, cujus sanctus Paulínus epitáphium scripsit.</str></list><list><str>Romæ, in Lateráno, Dedicátio Basílicæ sanctíssimi Salvatóris, quæ ómnium Urbis et Orbis Ecclesiárum est mater et caput.</str><str>Amaséæ, in Ponto, natális sancti Theodóri mílitis, qui, témpore Maximiáni Imperatóris, pro Christiánæ fídei confessióne, fórtiter cæsus et in cárcerem missus; deínde, Dómino sibi apparénte ac monénte ut constánter et viríliter ágeret, relevátus est; novíssime, postquam in equúleo suspénsus et úngulis ita excarnificátus est, ut ejus interióra apparérent nuda, ardéntibus ígnibus comburéndus tráditur. Ipsíus vero laudes sanctus Gregórius Nyssénus præcláro encómio celebrávit.</str><str>Tyánæ, in Cappadócia, pássio sancti Oréstis, sub Diocletiáno Imperatóre.</str><str>Thessalonícæ sancti Alexándri Mártyris, sub Maximiáno Príncipe.</str><str>Apud Bitúricas, in Aquitánia, sancti Ursíni Confessóris, qui, Romæ ordinátus a successóribus Apostolórum, primus eídem Bituricénsi urbi destinátur Epíscopus.</str><str>Neápoli, in Campánia, sancti Agrippíni Epíscopi, miráculis clari.</str><str>Constantinópoli sanctárum Vírginum Eustóliæ Románæ, et Sópatræ, fíliæ Maurítii Imperatóris.</str><str>Beryti, in Syria, commemorátio Imáginis Salvatóris, quæ, a Judæis crucifíxa, tam copiósum emísit sánguinem, ut Orientáles et Occidentáles Ecclésiæ ex eo ubértim accéperint.</str></list><list><str>Neápoli, in Campánia, natális sancti Andréæ Avellini, Clérici Reguláris et Confessóris, sanctitáte et salútis proximórum procurándæ stúdio præcélebris, quem, miráculis clarum, Clemens Undécimus, Póntifex Máximus, Sanctórum catálogo adscrípsit.</str><str>Eódem die natális quoque sanctórum Mártyrum Tryphónis, et Respícii, ac Nymphæ Vírginis.</str><str>Romæ item natális sancti Leónis Papæ Primi, Confessóris et Ecclésiæ Doctóris; qui, virtútum excéllens méritis, dictus est Magnus. Ejus tempóribus celebráta fuit sancta Synodus Chalcedonénsis, in qua ipse per legátos damnávit Eutychen; cujus étiam Synodi decréta póstmodum auctoritáte sua confirmávit. Tandem, cum sanxísset multa luculentérque scripsísset, Pastor bonus, de sancta Dei Ecclésia et univérso grege Domínico óptime méritus, quiévit in pace. Ipsíus tamen festívitas tértio Idus Aprílis celebrátur.</str><str>Icónii, in Lycaónia, sanctárum mulíerum Tryphénnæ et Tryphósæ, quæ, beáti Pauli prædicatióne et exémplo Theclæ, in Christiána disciplína plúrimum profecérunt.</str><str>Antiochíæ sanctórum Demétrii Epíscopi, Aniáni Diáconi, Eustósii et aliórum vigínti Mártyrum.</str><str>In território Agathénsi, in Gállia, sanctórum Mártyrum Tibérii, Modésti et Floréntiæ; qui, témpore Diocletiáni, váriis torméntis cruciáti, martyrium complevérunt.</str><str>Ravénnæ sancti Probi Epíscopi, miráculis clari.</str><str>Aureliánis, in Gállia, sancti Monitóris, Epíscopi et Confessóris.</str><str>In Anglia sancti Justi Epíscopi, qui, una cum Augustíno, Mellíto et áliis a beáto Gregório Papa in eam ínsulam missus ad prædicándum Evangélium, ibídem, sanctitáte célebris, obdormívit in Dómino.</str><str>In óppido Milledúno, in Gállia, sancti Leónis Confessóris.</str><str>In Paro ínsula sanctæ Theoctístis Vírginis.</str></list><list><str>Turónis, in Gállia, natális beáti Martíni Epíscopi et Confessóris; cujus vita tantis éxstitit miráculis gloriósa, ut trium mortuórum suscitátor esse merúerit.</str><str>Cotyǽi, in Phrygia, insígnis pássio sancti Mennæ, Ægyptii mílitis, qui in persecutióne Diocletiáni, postquam, abjécto milítiæ cíngulo, méruit cælésti Regi secréta conversatióne in erémo militáre, procéssit in públicum, et, se Christiánum líbera voce declárans, primo diris cruciátibus examinátur; novíssime, fixis in oratióne génibus, Dómino Jesu Christo grátias agens, gládio cæsus est, ac multis post mortem miráculis cláruit.</str><str>Ravénnæ sanctórum Mártyrum Valentíni, Feliciáni et Victoríni; qui in Diocletiáni persecutióne coronáti sunt.</str><str>In Mesopotámia sancti Athenodóri Mártyris, qui, sub eódem Diocletiáno et Eléusio Præside, ígnibus cruciátus et áliis supplíciis tortus, demum cápitis damnátus est, et, cum cárnifex corruísset neque ullus álius gládio illum feríre ausus esset, orans obdormívit in Dómino.</str><str>Lugdúni, in Gállia, sancti Veráni Epíscopi, cujus vita fuit fide et virtútum méritis illústris.</str><str>Constantinópoli sancti Theodóri, Abbátis Studítæ, qui, pro fide cathólica advérsus Iconoclástas strénue pugnans, factus est apud univérsam Ecclésiam cathólicam célebris.</str><str>In monastério Cryptæ Ferrátæ, in agro Tusculáno, sancti Bartholomæi Abbátis, qui fuit sócius beáti Nili, ejúsque vitam conscrípsit.</str><str>In província Sámnii beáti Mennæ solitárii, cujus virtútes et mirácula sanctus Gregórius Papa commémorat.</str></list><list><str>Sancti Martíni Primi, Papæ et Mártyris, cujus dies natális sextodécimo Kaléndas Octóbris recensétur.</str><str>Vitépsci, in Polónia, pássio sancti Jósaphat, e sancti Basilíi Ordine, Epíscopi Polocénsis et Mártyris; qui a schismáticis, in ódium cathólicæ unitátis et veritátis, crudéliter interféctus est, et a Pio Papa Nono inter sanctos Mártyres adscríptus. Ejus tamen festívitas recólitur décimo octávo Kaléndas Decémbris.</str><str>Complúti, in Hispánia, natális sancti Dídaci Confessóris, ex Ordine Minórum, humilitáte célebris; quem Xystus Quintus, Póntifex Máximus, Sanctórum catálogo adscrípsit. Ipsíus autem festum sequénti die celebrátur.</str><str>In Asia pássio sanctórum Aurélii et Públii Episcopórum.</str><str>Eschæ, in Bélgio, sancti Livíni, Epíscopi et Mártyris; qui, cum plúrimos ad Christi fidem convertísset, a Pagánis necátus est. Ipsíus vero corpus ad Portum Gandæ póstea translátum fuit.</str><str>Apud Casimíriam, in Polónia, sanctórum Mártyrum Eremitárum Benedícti, Joánnis, Matthæi, Isaac et Christiáni; qui a prædónibus, divíno inténti servítio, dire vexáti sunt et gládiis occísi.</str><str>Apud óppidum Sergíniam, in território Senonénsi, sancti Patérni, Mónachi et Mártyris; qui, dum eídem occurréntes in ipsíus óppidi silva latrónes ad emendándam vitam incitáret, ab illis trucidátus est.</str><str>Avenióne sancti Rufi, qui éxstitit primus ejúsdem civitátis Epíscopus.</str><str>Colóniæ Agrippínæ deposítio sancti Cunibérti Epíscopi.</str><str>Turiasóne, in Hispánia Tarraconénsi, beáti Æmiliáni Presbyteri, qui innúmeris miráculis cláruit; cujus admirábilem vitam sanctus Bráulio, Cæsaraugustánus Epíscopus, descrípsit.</str><str>Constantinópoli sancti Nili Abbátis, qui, sub Theodósio junióre, ex Præfécto ejúsdem civitátis factus Mónachus, doctrína et sanctitáte cláruit.</str></list><list><str>Sancti Dídaci, ex Ordine Minórum, Confessóris; cujus dies natális recólitur prídie hujus diéi.</str><str>Ravénnæ natális sanctórum Mártyrum Valentíni, Solutóris et Victóris; qui sub Diocletiáno Imperatóre passi sunt.</str><str>Aquis, in província Narbonénsi, beáti Mítrii, claríssimi Mártyris.</str><str>Cæsaréæ, in Palæstína, pássio sanctórum Antoníni, Zébinæ, Germáni et Ennathæ Vírginis. Hæc, sub Galério Maximiáno Imperatóre, verbéribus cæsa, igne cremáta est; illi vero, cum intrépidi ac líbera voce Firmiliánum Præsidem, diis immolántem, impietátis argúerent, cápite cæsi sunt.</str><str>In Africa sanctórum Mártyrum Hispanórum Arcádii, Paschásii, Probi et Eutychiáni; qui, in persecutióne Wandálica, cum in Ariánam perfídiam nullátenus declináre pateréntur, hinc a Genseríco, Rege Ariáno, primum proscrípti, deínde acti in exsílium atque atrocíssimis supplíciis cruciáti, postrémum divérso mortis génere interémpti sunt. Tunc et Paulílli puéruli, germáni sanctórum Paschásii et Eutychiáni, constántia enítuit; qui, cum de fide cathólica nullátenus posset avélli, fústibus diu cæsus est, atque ad ínfimam servitútem damnátus.</str><str>Romæ sancti Nicolái Papæ Primi, vigóre apostólico præstántis.</str><str>Turónis, in Gállia, sancti Brítii Epíscopi, qui fuit discípulus beáti Martíni Epíscopi.</str><str>Toléti, in Hispánia, sancti Eugénii Epíscopi.</str><str>Arvérnis, in Gállia, sancti Quinctiáni Epíscopi.</str><str>Cremónæ, in Insúbria, sancti Homobóni Confessóris; quem, miráculis clarum, Innocéntius Papa Tértius in Sanctórum númerum rétulit.</str></list><list><str>Sancti Jósaphat, e sancti Basilíi Ordine, Epíscopi Polocénsis et Mártyris, cujus dies natális recensétur prídie Idus Novémbris.</str><str>Gangris, in Paphlagónia, sancti Hypátii Epíscopi, qui, a magna Nicæna Synodo rédiens, a Novatiánis hæréticis in via lapídibus impetítus, Martyr occúbuit.</str><str>Heracléæ, in Thrácia, natális sanctórum Mártyrum Clementíni, Theodóti et Philómeni.</str><str>Alexandríæ sancti Serapiónis Mártyris, quem persecutóres, sub Décio Príncipe, ita crudelíssimis affecérunt supplíciis, ut cunctas et junctúras membrórum prius sólverent, eúmque póstea de superióribus domus suæ præcipitárent; atque ille sic gloriósus Christi Martyr efficerétur.</str><str>Trecis, in Gállia, sancti Venerándi Mártyris, sub Aureliáno Imperatóre.</str><str>In Gállia sanctæ Venerándæ Vírginis, quæ, sub Antoníno Imperatóre et Asclepíade Præside, martyrii corónam accépit.</str><str>Eméssæ, in Phœnícia, pássio plurimárum sanctárum mulíerum, quæ, sub sævíssimo Arabum duce Mady, ob Christi fidem, crudelíssime tortæ atque necátæ sunt.</str><str>Bonóniæ sancti Jucúndi, Epíscopi et Confessóris.</str><str>Augæ, in Gállia, tránsitus sancti Lauréntii, Epíscopi Dublinénsis.</str><str>Algáriæ, in Africa, beáti Serapiónis, qui, primus ex Ordine beátæ Maríæ de Mercéde redemptiónis captivórum, pro captívis fidélibus rediméndis et Christiánæ fídei prædicatióne actus in crucem et membrátim disséctus, martyrii palmam méruit obtinére.</str></list><list><str>Colóniæ Agrippínæ sancti Albérti Epíscopi et Confessóris, ex Ordine Prædicatórum, cognoménto Magni, sanctitáte et doctrína célebris, quem Pius Papa Undécimus Doctórem universális Ecclésiæ declarávit, et Pius Duodécimus cultórum scientiárum naturálium cæléstem apud Deum Patrónum constítuit.</str><str>Eódem die natális sancti Eugénii, Epíscopi Toletáni et Mártyris; qui fuit beáti Dionysii Areopagítæ discípulus, et in território Parisiénsi, consummáto martyrii cursu, beátæ passiónis corónam percépit a Dómino. Ipsíus autem corpus Tolétum, in Hispánia, póstea fuit translátum.</str><str>Nolæ, in Campánia, beáti Felícis, Epíscopi et Mártyris; qui, a quintodécimo ætátis suæ anno, miráculis cláruit, et, sub Marciáno Præside, cum áliis trigínta Sóciis, agónem martyrii complévit.</str><str>Edéssæ, in Mesopotámia, pássio sancti Abibi Diáconi, qui sub Licínio Imperatóre et Lysánia Præside, únguibus lacerátus, in ignem conjéctus est.</str><str>Ibídem sanctórum Mártyrum Guríæ et Samónæ, sub Diocletiáno Imperatóre et Antoníno Præside.</str><str>In Africa sanctórum Mártyrum Secúndi, Fidentiáni et Várici.</str><str>Apud Arcum, in território Santonénsi, natális sancti Machúti, Aleténsis in Gállia Epíscopi; qui, in Anglia natus, a primævo ætátis suæ tirocínio miráculis emícuit.</str><str>Verónæ sancti Lupérii, Epíscopi et Confessóris.</str><str>Kahlembérgæ, prope Vindobónam, in Austria, sancti Leopóldi, ejúsdem provínciæ Austriæ Marchiónis, quem Innocéntius Papa Octávus in Sanctórum númerum adscrípsit.</str></list><list><str>Sanctæ Gertrúdis Vírginis, cujus natális sequénti die recensétur.</str><str>Edimbúrgi, in Scótia, sanctæ Margarítæ Víduæ, Scotórum Regínæ, amóre in páuperes et voluntária paupertáte célebris. Ipsíus tamen festívitas quarto Idus Júnii celebrátur.</str><str>In Africa sanctórum Mártyrum Rufíni, Marci, Valérii et Sociórum.</str><str>Eódem die sanctórum Mártyrum Elpídii, Marcélli, Eustóchii et Sociórum; ex quibus Elpídius, cum esset órdinis Senatórii et coram Juliáno Apóstata Christiánam fidem constantíssime profiterétur, ídeo, primum equis indómitis, una cum Sóciis, alligátus atque pertráctus, deínde, in ignem conjéctus, gloriósum martyrium consummávit.</str><str>Lugdúni, in Gállia, natális sancti Euchérii, Epíscopi et Confessóris, viri admirándæ fídei et doctrínæ. Hic, ex nobilíssimo Senatórum órdine ad religiósam vitam habitúmque convérsus, diu, intra septa spelúncæ sponte conclúsus, in oratiónibus et jejúniis Christo servívit; deínde apud præfátam urbem in pontificáli Cáthedra, revelánte Angelo, solémniter collocátus est.</str><str>Patávii sancti Fidéntii Epíscopi.</str><str>Cantuáriæ, in Anglia, sancti Edmúndi, Epíscopi et Confessóris; qui, pro Ecclésiæ suæ júribus tuéndis in exsílium actus, apud Provínum, Sénonum óppidum, sanctíssime óbiit; et Sanctórum cánoni ab Innocéntio Papa Quarto adscríptus est.</str><str>Eódem die deposítio sancti Othmári Abbátis.</str></list><list><str>Neocæsaréæ, in Ponto, natális sancti Gregórii, Epíscopi et Confessóris, doctrína et sanctitáte illústris, qui propter signa atque mirácula, quæ cum multa Ecclesiárum glória perpetrávit, Thaumatúrgus est appellátus.</str><str>Helpíthi, in Saxónia, item natális sanctæ Gertrúdis Vírginis, ex Ordine sancti Benedícti, quæ dono revelatiónum clara éxstitit. Ipsíus tamen festívitas prídie hujus diéi celebrátur.</str><str>In Palæstína sanctórum Mártyrum Alphæi et Zachæi, qui primo anno persecutiónis Diocletiáni, post multa torménta, capitálem senténtiam subiére.</str><str>Córdubæ, in Hispánia, sanctórum Mártyrum Acíscli et Victóriæ germanórum, qui, in eádem persecutióne, Diónis Præsidis jussu sævíssime cruciáti sunt, et illústri passióne corónas a Dómino meruérunt.</str><str>Alexandríæ sancti Dionysii Epíscopi, summæ eruditiónis viri, qui, multis confessiónibus clarus et pro passiónum tormentorúmque diversitáte magníficus, plenus diérum Conféssor quiévit, Valeriáni et Galliéni Imperatórum tempóribus.</str><str>Aureliánis, in Gállia, sancti Aniáni Epíscopi, cujus mortem in conspéctu Dómini pretiósam mirácula crebra testántur.</str><str>In Británnia sancti Hugónis Epíscopi, qui, ex Mónacho Carthusiáno ad Ecclésiam Lincolniénsem regéndam vocátus, multis cláruit miráculis, et sancto fine quiévit.</str><str>Turónis, in Gállia, sancti Gregórii Epíscopi.</str><str>Floréntiæ sancti Eugénii Confessóris, qui fuit Diáconus beáti Zenóbii, ejúsdem civitátis Epíscopi.</str></list><list><str>Romæ Dedicátio Basilicárum sanctórum Petri et Pauli Apostolórum. Eárum primam, restitútam in ampliórem formam, Summus Póntifex Urbánus Octávus consecrávit hac ipsa recurrénte die; álteram vero, miserándo incéndio pénitus consúmptam, ac magnificéntius reædificátam, Pius Nonus die décima Decémbris solémni ritu consecrávit, ejúsque ánnuam commemoratiónem hodiérna die agéndam indíxit.</str><str>Antiochíæ natális sancti Románi Mártyris, qui, témpore Galérii Imperatóris, cum Asclepíades Præféctus in Ecclésiam irrúmperet eámque fúnditus conarétur evértere, céteros Christiános hortátus est ut ei contradícerent, ideóque, post dira torménta et abscissiónem linguæ (sine qua tamen Dei præcónia loquebátur), in cárcere strangulátus láqueo, célebri martyrio coronátur. Passus est étiam ante ipsum puérulus, nómine Bárula, qui, cum fuísset ab eódem interrogátus Præfécto utrum mélius esset unum Deum cólere an plures deos, atque in unum Deum, quem Christiáni colunt, credéndum esse respondísset, proptérea, verbéribus cæsus, jussus est decollári.</str><str>Item Antiochíæ sancti Hesychii Mártyris, qui, cum esset miles, et præcéptum audísset ut quisquis non sacrificáret idólis, cíngulum milítiæ depóneret, repénte cíngulum solvit; ob quam causam, ingénti saxo in déxtera ejus ligáto, in flúvium præcipitári jussus est.</str><str>Eódem die sanctórum Orículi et Sociórum, qui, in persecutióne Wandálica, pro fide cathólica passi sunt.</str><str>Mogúntiæ sancti Máximi Epíscopi, qui, témpore Constántii multa passus ab Ariánis, Conféssor occúbuit.</str><str>Turónis, in Gállia, tránsitus beáti Odónis, Abbátis Cluniacénsis.</str><str>Antiochíæ sancti Thomæ Mónachi, quem Antiochéni, ob sedátam ejus précibus pestem, solemnitáte ánnua coluérunt.</str><str>Lucæ, in Túscia, Translátio sancti Frigdiáni, Epíscopi et Confessóris.</str></list><list><str>In óppido Marpúrgi, in Germánia, deposítio sanctæ Elísabeth Víduæ, Regis Hungarórum Andréæ fíliæ, ex tértio Ordine sancti Francísci, quæ, pietátis opéribus assídue inténta, miráculis clara migrávit ad Dóminum.</str><str>Sancti Pontiáni, Papæ et Mártyris; cujus dies natális tértio Kaléndas Novémbris recensétur.</str><str>Samaríæ, in Palæstína, sancti Abdíæ Prophétæ.</str><str>Romæ, via Appia, natális sancti Máximi, Presbyteri et Mártyris, qui, in persecutióne Valeriáni passus, pósitus est ad sanctum Xystum.</str><str>In civitáte Astiagénsi, in Hispánia, beáti Crispíni Epíscopi, qui, cápite amputáto, martyrii glóriam adéptus est.</str><str>Eódem die sancti Fausti, Diáconi Alexandríni, qui primum, in persecutióne Valeriáni, cum sancto Dionysio, in exsílium missus est; deínde, ætáte longævus, in persecutióne Diocletiáni, animadvérsus gládio martyrium consummávit.</str><str>Cæsaréæ, in Cappadócia, sancti Bárlaam Mártyris, qui, agréstis licet et rudis, Christi sapiéntia munítus tyránnum vicit, et ignem ipsum per invíctam fídei constántiam superávit; in cujus die natáli sanctus Basilíus Magnus célebrem hábuit oratiónem.</str><str>Viénnæ, in Gállia, sanctórum Mártyrum Severíni, Exsupérii et Feliciáni; quorum córpora, post multa annórum currícula, ipsis revelántibus, invénta, et a Pontífice, clero et pópulo illíus urbis honorífice subláta, condígno honóre cóndita sunt.</str><str>In Isáuria pássio sanctórum Azæ et Sociórum centum quinquagínta mílitum, sub Diocletiáno Imperatóre et Aquilíno Tribúno.</str></list><list><str>Sancti Felícis Valésii, Presbyteri et Confessóris, qui Ordinis sanctíssimæ Trinitátis redemptiónis captivórum éxstitit Fundátor, ac prídie Nonas Novémbris obdormívit in Dómino.</str><str>In Pérside pássio sanctórum Nersæ Epíscopi, et Sociórum.</str><str>Messánæ, in Sicília, sanctórum Mártyrum Ampeli et Caji.</str><str>Tauríni sanctórum Mártyrum Octávii, Solutóris et Adventóris, Thebánæ legiónis mílitum; qui, sub Maximiáno Imperatóre, egrégie decertántes, martyrio coronáti sunt.</str><str>Cæsaréæ, in Palæstína, sancti Agápii Mártyris, qui, sub Galério Maximiáno Imperatóre, damnátus ad béstias et ab iis nil læsus, tandem, lapídibus ac pedes appénsis, in mare demérgitur.</str><str>Doróstori, in Mysia inferióre, sancti Dásii Mártyris, qui, cum in festo Satúrni nollet impudicítiis ejus consentíre, sub Basso Præfécto cæsus est.</str><str>Nicéæ, in Bithynia, sanctórum Mártyrum Eustáchii, Thespésii et Anatólii, in persecutióne Maximíni.</str><str>Heracléæ, in Thrácia, sanctórum Mártyrum Bassi, Dionysii, Agapíti et aliórum quadragínta.</str><str>In Anglia sancti Eadmúndi, Regis et Mártyris.</str><str>Constantinópoli sancti Gregórii Decapolítæ, qui ob cultum sanctárum Imáginum multa passus est.</str><str>Medioláni sancti Benígni Epíscopi, qui, in magna barbarórum perturbatióne, commíssam sibi Ecclésiam summa constántia et religióne administrávit.</str><str>Cabillóne, in Gálliis, sancti Silvéstri Epíscopi, qui quadragésimo secúndo sui sacerdótii anno, plenus diérum atque virtútum, migrávit ad Dóminum.</str><str>Verónæ sancti Simplícii, Epíscopi et Confessóris.</str><str>Hildeshémii, in Saxónia, sancti Bernwárdi, Epíscopi et Confessóris, qui a Cælestíno Papa Tértio in Sanctórum númerum adscríptus est.</str></list><list><str>Hierosólymis Præsentátio beátæ Dei Genitrícis Vírginis Maríæ in Templo.</str><str>Eódem die natális beáti Rufi, de quo sanctus Paulus Apóstolus ad Romános scribit.</str><str>Romæ pássio sanctórum Celsi et Cleméntis.</str><str>Rhemis, in Gállia, sancti Albérti, Epíscopi Leodiénsis et Mártyris; qui pro tuénda ecclesiástica libertáte necátus est.</str><str>Apud Ostia Tiberína natális sanctórum Mártyrum Demétrii et Honórii.</str><str>In Hispánia sanctórum Mártyrum Honórii, Eutychii et Stéphani.</str><str>In Pamphylia sancti Heliodóri Mártyris, in persecutióne Aureliáni, sub Aétio Præside. Post eum vero ipsi tortóres, convérsi ad fidem, in mare demérsi sunt.</str><str>Romæ sancti Gelásii Papæ Primi, doctrína et sanctitáte conspícui.</str><str>Verónæ sancti Mauri, Epíscopi et Confessóris.</str><str>In monastério Bobiénsi deposítio sancti Columbáni Abbátis, qui, multórum cœnobiórum Fundátor, plurimórum Monachórum éxstitit Pater, multísque virtútibus clarus, in senectúte bona quiévit.</str></list><list><str>Sanctæ Cæcíliæ, Vírginis et Mártyris, quæ ad cæléstem Sponsum, próprio sánguine purpuráta, transívit sextodécimo Kaléndas Octóbris.</str><str>Colóssis, in Phrygia, sanctórum Philémonis et Apphíæ, sancti Pauli discipulórum ; qui, sub Neróne Imperatóre, cum Gentíles, in die festo Diánæ, invasíssent Ecclésiam, ambo céteris fugiéntibus, tenti, jussu Artoclis Præsidis verbéribus cæsi sunt, et, usque ad renes in fóveam inclúsi, lapídibus opprimúntur.</str><str>Romæ sancti Mauri Mártyris, qui, cum ex Africa venísset ad sepúlcra Apostolórum, sub Imperatóre Numeriáno et Urbis Præfécto Celeríno agonizávit.</str><str>Antiochíæ Pisídiæ pássio sanctórum Marci et Stéphani, sub Diocletiáno Imperatóre.</str><str>Augustodúni sancti Pragmátii, Epíscopi et Confessóris.</str></list><list><str>Natális sancti Cleméntis Primi, Papæ et Mártyris, qui, tértius post beátum Petrum Apóstolum, Pontificátum ténuit, et, in persecutióne Trajáni, apud Chersonésum relegátus, ibi, alligáta ad ejus collum ánchora, præcipitátus in mare, martyrio coronátur. Ipsíus autem corpus, Hadriáno Secúndo Summo Pontífice, a sanctis Cyríllo et Methódio frátribus Romam translátum, in Ecclésia quæ ejus nómine ántea fúerat exstrúcta, honorífice recónditum est.</str><str>Romæ sanctæ Felicitátis Mártyris, septem filiórum Mártyrum matris; quæ, post eos, jubénte Marco Antoníno Imperatóre, decolláta est pro Christo.</str><str>Cyzici, in Hellespónto, sancti Sisínii Mártyris, qui in persecutióne Diocletiáni Imperatóris, post multa torménta, gládio cæsus est.</str><str>Eméritæ, in Hispánia, sanctæ Lucrétiæ, Vírginis et Mártyris; quæ in eádem persecutióne, sub Daciáno Præside, martyrium consummávit.</str><str>Icónii, in Lycaónia, sancti Amphilóchii Epíscopi, qui, sanctórum Basilíi et Gregórii Nazianzéni in erémo sócius et in Episcopátu colléga, tandem, post multa quæ suscépit pro cathólica fide certámina, sanctitáte et doctrína clarus, quiévit in pace.</str><str>Agrigénti deposítio sancti Gregórii Epíscopi.</str><str>In óppido Hasbániæ, in Bélgio, sancti Trudónis, Presbyteri et Confessóris, cujus nómine póstmodum insignítum fuit tum monastérium illic ab eódem Sancto in suis prædiis eréctum, tum ipsum óppidum in eo loco paulátim exstrúctum.</str></list><list><str>Sancti Joánnis a Cruce Presbyteri, Confessóris et Ecclesiásticæ Doctóris, sanctæ Terésiæ in Carmelitárum reformatióne sócii, cujus dies natális décimo nono Kaléndas Januárii recensétur.</str><str>Eódem die natális sancti Chrysógoni Mártyris, qui, post longa víncula et cárceres pro constantíssima Christi confessióne tolerátos, Aquiléjam, jubénte Diocletiáno, perdúctus, tandem, cæsus cápite et in mare projéctus, martyrium consummávit.</str><str>Romæ sancti Crescentiáni Mártyris, qui in passióne beáti Marcélli Papæ memorátur.</str><str>Apud Corínthum sancti Alexándri Mártyris, qui sub Juliáno Apóstata et Sallústio Præside, pro Christi fide certávit usque ad mortem.</str><str>Perúsiæ sancti Felicíssimi Mártyris.</str><str>Amériæ, in Umbria, sanctæ Firmínæ, Vírginis et Mártyris; quæ, in persecutióne Diocletiáni Imperatóris, várie cruciáta est, ac demum, suspénsa et lampádibus ardéntibus adústa, immaculátum spíritum Deo réddidit.</str><str>Córdubæ, in Hispánia, sanctárum Vírginum et Mártyrum Floræ et Maríæ; quæ, post diutúrnos cárceres, in persecutióne Arábica, gládio interémptæ sunt.</str><str>Medioláni sancti Protásii Epíscopi, qui apud Constántem Imperatórem in Concílio Sardicénsi causam Athanásii deféndit, ac demum, pro Ecclésia sibi commíssa et pro religióne multis perfúnctus labóribus, migrávit ad Dóminum.</str><str>In território Arvernénsi sancti Portiáni Abbátis, qui, sub Theodoríco Rege, miráculis cláruit; cujus étiam nomen índitum mansit tam monastério cui Sanctus ipse præfuit, quam óppido quod in eódem loco póstea constrúctum fuit.</str><str>In castro Blávio, in Gállia, sancti Románi Presbyteri, cujus sanctitátis præcónium glória miraculórum declárat.</str></list><list><str>Alexandríæ sanctæ Catharínæ, Vírginis et Mártyris, quæ, ob fídei Christiánæ confessiónem, sub Maximíno Imperatóre, in cárcerem trusa, et póstmodum scorpiónibus diutíssime cæsa, tandem cápitis obtruncatióne martyrium complévit. Ipsíus corpus, in montem Sínai mirabíliter ab Angelis delátum, ibídem, frequénti Christianórum concúrsu, pia veneratióne cólitur.</str><str>Romæ sancti Móysis, Presbyteris et Mártyris; quem, cum áliis deténtum in cárcere, sanctus Cypriánus per lítteras sæpe est consolátus. Ipse autem Móyses, cum non tantum advérsus Gentíles, sed étiam advérsus schismáticos et hæréticos Novatiános infrácto ánimo stetísset, demum (ut sanctus Cornélius Papa testátur), in persecutióne Décii, exímio et admirábili martyrio decorátus est.</str><str>Antiochíæ sancti Erásmi Mártyris.</str><str>Cæsaréæ, in Cappadócia, pássio sancti Mercúrii mílitis, qui custodiéntis se Angeli patrocínio et bárbaros vicit, et Décii sævítiam superávit; multísque auctus tormentórum trophæis, martyrio coronátus migrávit in cælum.</str><str>In Æmília, Itáliæ província, sanctæ Jucúndæ Vírginis.</str></list><list><str>Apud Fabriánum, in Picéno, beáti Silvéstri Abbátis, Institutóris Congregatiónis Monachórum Silvestrinórum.</str><str>Alexandríæ natális sancti Petri, ejúsdem urbis Epíscopi et Mártyris; qui, cum esset ómnibus virtútibus exornátus, ibídem, Galérii Maximiáni præcépto, cápite obtruncátus est.</str><str>Passi sunt étiam Alexandríæ, in eádem persecutióne, sancti Mártyres Faustus Présbyter, Dídius et Ammónius, itémque Epíscopi quátuor Ægyptii, idest Philéas, Hesychius, Pachómius et Theodórus, cum áliis sexcéntis sexagínta, quos persecutiónis gládius evéxit ad cælos.</str><str>Apud villam cui nomen Fracta, in território Rhodigiénsi, sancti Bellíni, Epíscopi Patavíni et Mártyris; qui a sicáriis, cum esset Ecclésiæ júrium defénsor exímius, crudéliter impetítus ac multis illátis vulnéribus occísus est.</str><str>Nicomedíæ sancti Marcélli Presbyteri, qui, Constántii témpore, ab Ariánis e rupe præcipitátus, Martyr occúbuit.</str><str>Romæ sancti Sirícii, Papæ et Confessóris, doctrína, pietáte et religiónis zelo præclári, qui vários damnávit hæréticos, et disciplínam ecclesiásticam salubérrimis decrétis instaurávit.</str><str>Augustodúni sancti Amatóris Epíscopi.</str><str>Constántiæ, in Germánia, sancti Conrádi Epíscopi.</str><str>Romæ sancti Leonárdi, a Portu Maurítio, Sacerdótis ex Ordine Minórum et Confessóris, zelo animárum et sacris per Itáliam expeditiónibus conspícui; quem Pius Nonus, Póntifex Máximus, in Sanctórum cánonem rétulit, ac Pius Papa Undécimus cæléstem Patrónum Sacerdótum qui ad sacras populáres Missiónes in regiónibus cathólicis ubíque terrárum incúmbunt, elégit et constítuit.</str><str>In território Rheménsi natális sancti Básoli Confessóris.</str><str>Hadrianópoli, in Paphlagónia, sancti Styliáni Anachorétæ, miráculis clari.</str><str>In Arménia sancti Nicónis Mónachi.</str></list><list><str>Antiochíæ sanctórum Mártyrum Basiléi Epíscopi, Auxílii et Saturníni.</str><str>Sebáste, in Arménia, sanctórum Mártyrum Hirenárchi, Acácii Presbyteri, ac septem mulíerum. Harum porro constántia Hirenárchus commótus, ad Christum convérsus, sub Diocletiáno Imperatóre et Máximo Præside, una cum Acácio, secúri percútitur.</str><str>Apud Cæam flúvium, in Gallæcia, sanctórum Facúndi et Primitívi, qui sub Attico Præside passi sunt.</str><str>In Pérside sancti Jacóbi intercísi, Mártyris conspícui, qui, témpore Theodósii junióris, cum in Isdegérdis Regis grátiam Christum negásset, et proptérea mater ejus et uxor ab ipsíus se consuetúdine subtraxíssent, hinc, in se revérsus, intrépide coram Vararáne, Isdegérdis fílio ac successóre, se Christiánum esse conféssus est; ideóque ab iráto Rege, lata in eum mortis senténtia, membrátim jussus est concídi et cápite obtruncári. Quo étiam témpore innúmeri álii Mártyres ibídem passi sunt.</str><str>Aquiléjæ sancti Valeriáni Epíscopi.</str><str>Apud Régium, in Gállia, sancti Máximi, Epíscopi et Confessóris; qui, usque a primævæ ætátis annis omni virtútum grátia præditus, primum Lirinénsis cœnóbii Pater, deínde Regiénsis Ecclésiæ Epíscopus, signis et prodígiis ínclytus éxstitit.</str><str>Salisbúrgi, in Nórico, sancti Virgílii, Epíscopi et Carinthiórum Apóstoli, qui a Gregório Nono, Pontífice Máximo, in Sanctórum númerum adscríptus est.</str><str>Apud Indos, Persis finítimos, sanctórum Bárlaam et Jósaphat, quorum actus mirándos sanctus Joánnes Damascénus conscrípsit.</str><str>Lutétiæ Parisiórum deposítio sancti Severíni, Mónachi et Solitárii.</str></list><list><str>Apud Corínthum natális sancti Sósthenis, ex beáti Pauli Apóstoli discípulis; cujus mentiónem facit idem Apóstolus Corinthiis scribens. Ipse autem Sosthenes, ex príncipe Synagógæ convérsus ad Christum, fídei suæ primórdia, ante Galliónem Procónsulem ácriter verberátus, præcláro inítio consecrávit.</str><str>Romæ sancti Rufi, quem, cum omni família sua, Christi Mártyrem Diocletianus fecit.</str><str>In Africa sanctórum Mártyrum Papiniáni et Mansuéti Episcopórum, qui, témpore Wandalicæ persecutiónis, sub Rege Ariáno Genserico, pro fídei cathólicæ defensióne, candéntibus ferri láminis toto córpore adústi, gloriósum agónem consummárunt. Quo étiam témpore álii novem sancti Epíscopi, scílicet Valerianus, Urbanus, Crescens, Eustáchius, Crescónius, Crescentiánus, Felix, Hortulánus et Florentiánus, damnáti exsílio, cursum vitæ suæ implevérunt.</str><str>Constantinópoli sanctórum Mártyrum Stephani junióris, Basilii, Petri, Andreæ, et Sociórum trecentórum et trigínta novem Monachórum; qui, sub Constantino Coprónymo, pro sanctárum Imáginum cultu váriis excruciáti suppliciis, veritátem cathólicam effúso sánguine confírmarunt.</str><str>Neápoli, in Campánia, deposítio sancti Jacóbi Picéni, Sacerdótis ex Ordine Minórum et Confessóris, vitæ asperitáte, apostólica prædicatióne ac plúribus pro re Christiána óbitis legatiónibus præclári; quem Benedíctus Décimus tértius, Póntifex Máximus, Sanctórum fastis adjúnxit.</str></list><list><str>Romæ, via Salária, natális sanctórum Mártyrum Saturnini senis, et Sisinii Diáconi, sub Maximiáno Príncipe; quos, diu in cárcere maceratos, jussit Urbis Præféctus in equúleum levári et áttrahi nervis, fústibus ac scorpiónibus cædi, deínde eis flammas appóni, et, depósitos de equúleo, cápite truncári.</str><str>Tolósæ sancti Saturnini Epíscopi, qui, tempóribus Décii, in Capitólio ejúsdem urbis a Pagánis tentus atque de summa Capitólii arce per omnes gradus præcipitátus est, atque ita, cápite colliso, excussóque cérebro, et toto córpore dilaniáto, dignam Christo ánimam réddidit.</str><str>Item pássio sanctórum Parámonis et Sociórum trecentórum septuagínta quinque, sub Décio Imperatóre et Aquilino Prǽside.</str><str>Ancýræ, in Galátia, sancti Philómeni Mártyris, qui, in persecutióne Aureliáni Imperatóris, sub Felíce Prǽside, igne probátus, mánibus pedibúsque ac demum cápite clavis confixo, martýrium consummávit.</str><str>Vérulis, in Hérnicis, sanctórum Mártyrum Blásii et Demétrii.</str><str>Tudérti, in Umbria, sanctæ Illuminátæ Vírginis.</str></list><list><str>Apud Patras, in Achája, natális sancti Andréæ Apóstoli, qui in Thrácia et Scýthia sacrum Christi Evangélium prædicávit. Is, ab Ægéa Proncónsule comprehénsus, primum in cárcere clausus est, deínde gravíssime cæsus, ad últimum suspénsus in cruce, in ea pópulum docens biduo supervixit; et, rogáto Dómino ne eum síneret de cruce depóni, circúmdatus est magno splendóre de cælo, et, abscedénte póstmodum lúmine, emísit spíritum.</str><str>Romæ pássio sanctórum Cástuli et Euprépitis.</str><str>Constantinópoli sanctæ Mauræ, Vírginis et Mártyris.</str><str>Item sanctæ Justínæ, Vírginis et Mártyris.</str><str>Romæ sancti Constántii Confessóris, qui, fórtiter Pelagiánis resistens, ab eórum factióne pértulit multa, quæ illum sanctis Confessóribus sociárunt.</str><str>Apud Sántonas, in Gállia, sancti Trojáni Epíscopi, magnæ sanctitátis viri, qui, sepúltus in terris, se in cælis vívere multis virtútibus maniféstat.</str><str>In Palæstína beáti Zósimi Confessóris, qui, sub Justíno Imperatóre, sanctitáte et miráculis fuit insígnis.</str></list></list><list><list><str>Sancti Nahum Prophétæ, in Bégabar quiescéntis.</str><str>Romæ sanctórum Mártyrum Diodóri Presbýteri, et Mariáni Diáconi, cum áliis plúribus, qui, sub Numeriáno Príncipe, cum in Arenário natalítia Mártyrum ágerent, illic, obstrúcta a persecutóribus jánua cryptæ ac díruta désuper mole, martýrii glóriam meruérunt.</str><str>Item Romæ pássio sanctórum Lúcii, Rogáti, Cassiáni et Cándidæ.</str><str>Nárniæ sancti Próculi, Epíscopi et Mártyris; qui, post multa egrégia ópera, a Rege Gothórum Tótila jussus est decollári.</str><str>In civitáte Casalénsi sancti Evásii, Epíscopi et Mártyris.</str><str>Eódem die sancti Ansáni Mártyris, qui, sub Diocletiáno Imperatóre, Romæ conféssus Christum et in cárcerem trusus, deínde Senas, in Túscia, perdúctus, ibídem cápitis obtruncatióne cursum martýrii perfécit.</str><str>Amériæ, in Umbria, sancti Olympíadis, viri Consularis, qui a beáta Firmína ad fidem est convérsus, et sub Diocletiáno, in equúleo tortus, martýrium consummávit.</str><str>Arbéle, in Pérside, sancti Ananiæ Mártyris.</str><str>Medioláni sancti Castritiáni Epíscopi, qui, in máxima Ecclésiæ perturbatióne, virtútum méritis ac rerum pie religioséque gestárum laude enítuit.</str><str>Bríxiæ sancti Ursicini Epíscopi.</str><str>Noviómi, in Bélgio, sancti Elígii Epíscopi, cujus vitam admirándam múltiplex signórum númerus comméndat.</str><str>Apud Virodúnum, in Gállia, sancti Ageríci Epíscopi.</str><str>Eódem die sanctæ Natáliæ, uxóris beáti Hadriáni Mártyris, quæ, sub Diocletiáno Imperatóre, sanctis Martýribus, Nicomediæ in cárcere deténtis, multo témpore ministrávit; impletóque eórum certámine, Constantinópolim est profécta, et ibídem in pace quiévit.</str></list><list><str>Romæ pássio sanctæ Bibiánæ, Vírginis et Mártyris, quæ, sub Juliáno Imperatóre sacrílego, ob Christum támdiu plumbátis cæsa est, donec rédderet spíritum.</str><str>Apud Forum Cornélii, in Æmília, natális sancti Petri, Epíscopi Ravennátis, Confessóris et Ecclésiæ Doctóris, cognoménto Chrysólogi, doctrína et sanctitáte célebris. Ipsíus tamen festum prídie Nonas hujus mensis recólitur.</str><str>In Sanciáno, Sinárum ínsula, item natális sancti Francísci Xavérii, Sacerdótis e Societáte Jesu et Confessóris, Indiárum Apóstoli, géntium conversióne, donis et miráculis clari; qui plenus méritis et labóribus obdormívit in Dómino. Ipsum beátum virum Pius Décimus, Póntifex Máximus, cæléstem sodalitáti et óperi Propagándæ Fídei Protectórem elégit atque constítuit; Pius vero Papa Undécimus peculiárem ómnibus Missiónibus Patrónum dedit et confirmávit. Ejus autem festívitas, jussu Alexándri Papæ Séptimi, sequénti die celebrátur.</str><str>Romæ sanctórum Mártyrum Eusébii Presbýteri, Marcélli Diáconi, Hippólyti, Máximi, Adriæ, Paulínæ, Neónis, Maríæ, Martánæ et Auréliæ; qui omnes in persecutióne Valeriáni, sub Secundiáno Júdice, martýrium complevérunt.</str><str>Item Romæ sancti Pontiáni Mártyris, cum áliis quátuor.</str><str>In Africa natális sanctórum Mártyrum Sevéri, Secúri, Januárii et Victoríni; qui ibídem martýrio coronáti sunt.</str><str>Aquiléjæ sancti Chromátii, Epíscopi et Confessóris.</str><str>Verónæ sancti Lupi, Epíscopi et Confessóris.</str><str>Edéssæ, in Sýria, sancti Nonni Epíscopi, cujus précibus Pelágia pǽnitens ad Christum convérsa est.</str><str>Tróade, in Phrýgia, sancti Silváni Epíscopi, miráculis clari.</str><str>Bríxiæ sancti Evásii Epíscopi.</str></list><list><str>Sancti Francísci Xavérii, Sacerdótis e Societáte Jesu et Confessóris, Indiárum Apóstoli, sodalitátis et óperis Propagándæ Fídei atque Missiónum ómnium Patróni cæléstis; qui prídie hujus diéi quiévit in pace.</str><str>In Judǽa sancti Sophóniæ Prophétæ.</str><str>Romæ sanctórum Mártyrum Cláudii Tribúni, et uxóris Hiláriæ, ac filiórum Jásonis et Mauri, cum septuagínta milítibus. Ex eis Cláudium jussit Numeriánus Imperátor, ingénti saxo alligátum, in flumen præcípitem dari; mílites vero et ipsíus Cláudii fílios capitáli senténtia puníri. Beáta autem Hilária, cum filiórum córpora sepelísset, paulo post, orans ad eórum sepúlcrum, tenta est a Pagánis, et, in cárcerem trusa, migrávit ad Dóminum.</str><str>Tingi, in Mauritánia, pássio sancti Cassiáni Mártyris, qui, cum exceptóris diu gessísset offícium, tandem, admirátus intrépida beáti Marcélli Centuriónis respónsa et immóbilem in Christi fide constántiam, atque cǽlitus inspirátus, exsecrábile duxit Christianórum neci deservíri; ideóque, cum renuntiásset eídem offício, et ipse, sub Christiána professióne, cápite abscíssus, triúmphum méruit obtinére martýrii.</str><str>Item, in Africa sanctórum Mártyrum Cláudii, Crispíni, Magínæ, Joánnis et Stéphani.</str><str>In Pannónia sancti Agrícolæ Mártyris.</str><str>Nicomedíæ pássio sanctórum Ambici, Victóris et Júlii.</str><str>Medioláni sancti Miroclétis, Epíscopi et Confessóris; cujus aliquándo sanctus Ambrósius méminit.</str><str>Dorcéstriæ, in Anglia, sancti Biríni, qui fuit primus ejúsdem civitátis Epíscopus.</str><str>Cúriæ, in Germánia, sancti Lúcii, Britannórum Regis, qui primus ex iis Régibus fidem Christi suscépit, témpore sancti Eleuthérii Papæ.</str><str>Senis, in Túscia, sancti Galgáni Eremítæ.</str></list><list><str>Sancti Petri Chrysólogi, Epíscopi Ravennátis, Confessóris et Ecclésiæ Doctóris, cujus memória quarto Nonas hujus mensis recensétur.</str><str>Nicomedíæ pássio sanctæ Bárbaræ, Vírginis et Mártyris; quæ, in persecutióne Maximíni, post diram cárceris maceratiónem, lampadárum adustiónem, mamillárum præcisiónem atque ália torménta, gládio martýrium consummávit.</str><str>Constantinópoli sanctórum Theóphanis et Sociórum.</str><str>In Ponto beáti Melétii, Epíscopi et Confessóris; qui, cum esset ob eruditiónis prærogatívam præcípuus, ob virtútem tamen ánimi et vitæ sinceritátem longe magnificéntior éxstitit.</str><str>Bonóniæ sancti Felícis Epíscopi, qui ántea Mediolanénsis Ecclésiæ, sub sancto Ambrósio, Diáconus fúerat.</str><str>In Anglia, sancti Osmúndi, Epíscopi et Confessóris.</str><str>Colóniæ Agrippínæ sancti Annónis Epíscopi.</str><str>In Mesopotámia sancti Marúthæ Epíscopi, qui Dei Ecclésias, ob persecutiónem Isdegérdis Regis collápsas, in Pérside reparávit, multísque miráculis clarus, apud hostes étiam méruit honorári.</str><str>Parmæ sancti Bernárdi, Cardinális et ejúsdem civitátis Epíscopi, ex Ordine Vallis Umbrósæ.</str></list><list><str>In Judǽa sancti Sabbæ Abbátis, in óppido Cappadóciæ Mútala orti, qui miro sanctitátis exémplo refúlsit, et pro fide cathólica, advérsus impugnántes sanctam Sýnodum Chalcedonénsem, strénue laborávit, ac tandem in ea dioecésis Hierosolymitánæ laura, quæ ipsíus sancti Sabbæ nómine póstmodum est insigníta, requiévit in pace.</str><str>Níciæ, apud Varum flúvium, sancti Bassi Epíscopi, qui, in persecutióne Décii et Valeriáni, a Perénnio Prǽside, ob Christi fidem, equúleo tortus, láminis candéntibus ustus, fústibus et scorpiónibus cæsus, in ignem missus, et, cum inde evasísset illǽsus, duóbus clavis confíxus, illústre martýrium consummávit.</str><str>Papíæ sancti Dalmátii, Epíscopi et Mártyris; qui in persecutióne Maximiáni passus est.</str><str>Corfínii, in Pelígnis, sancti Pelini, Epíscopi Brundusini, qui, cum ob ejus oratiónem, sub Juliáno Apóstata, templum Martis corruísset, a templórum Pontifícibus diríssime cæsus est, atque, octogínta et quinque vulnéribus confóssus, martýrii corónam proméruit.</str><str>Item sancti Anastásii Mártyris, qui, præ ardóre martýrii, sponte se persecutóribus óbtulit.</str><str>Thagúræ, in Africa, sanctórum Mártyrum Júlii, Potámiæ, Crispini, Felicis, Grati et aliórum septem.</str><str>Thebéste, in Numídia, sanctæ Crispínæ, nobilíssimæ féminæ, quæ, tempóribus Diocletiáni et Maximiáni, cum sacrificáre nollet, jussu Anolíni Procónsulis decolláta est; quam sanctus Augustinus sæpe láudibus célebrat.</str><str>Tréviris sancti Nicétii Epíscopi, miræ sanctitátis viri.</str><str>Polýboti, in Asia, sancti Joánnis Epíscopi, cognoménto Thaumatúrgi.</str></list><list><str>Myræ, quæ est metrópolis Lýciæ, natális sancti Nicolái, Epíscopi et Confessóris, de quo, inter plura miraculórum insígnia, illud memorábile fertur, quod Imperatórem Constantinum ab intéritu quorúmdam se invocántium, longe constitútus, ad misericórdiam per visum mónitis defléxit et mínis.</str><str>Eódem die sancti Polychrónii Presbýteri, qui, témpore Constántii Imperatóris, cum ad altáre Missas ágeret, invásus est ab Ariánis et jugulátus.</str><str>In Africa sancti Majórici, fílii sanctæ Dionýsiæ, qui, cum esset adolescéntulus ac torménta pavésceret, matris obtútibus verbísque corroborátus est, et, céteris fórtior factus, in torméntis ánimam réddidit; quem amplexáta mater domi sepelívit, et ad ejus sepúlcrum assídue oráre consuévit.</str><str>Ibídem sanctárum mulíerum Dionýsiæ, quæ sancti Majórici Mártyris éxstitit mater, Datívæ ac Leóntiæ; itémque religiósi viri, nómine Tértii, Æmiliáni médici, et Bonifátii, cum áliis tribus. Hi omnes, in persecutióne Wandálica, sub Ariáno Rege Hunneríco, gravíssimis et innúmeris supplíciis pro cathólicæ fídei defensióne cruciáti, sanctórum Christi Confessórum número sociári meruérunt.</str><str>Romæ sanctæ Aséllæ Vírginis, quæ (ut beátus Hierónymus scribit), ex útero matris benedícta, vitam in jejúniis et oratiónibus usque ad senéctam prodúxit.</str><str>Granátæ, in Hispánia, pássio beáti Petri Paschásii, Epíscopi Giennénsis et Mártyris, ex Ordine beátæ Maríæ de Mercéde redemptiónis captivórum.</str></list><list><str>Sancti Ambrósii Epíscopi, Confessóris et Ecclésiæ Doctóris, qui prídie Nonas Aprílis obdormívit in Dómino, sed hac die potíssimum cólitur, qua Mediolanénsem Ecclésiam gubernándam suscépit.</str><str>Romæ beáti Eutychiáni Papæ, qui per divérsa loca trecéntos quadragínta duos Mártyres manu sua sepelívit; quibus et ipse deínde sociátus, sub Numeriáno Imperatóre, martýrio coronátus est, et in coemetério Callísti sepúltus.</str><str>Alexandríæ natális beáti Agathónis militáris, qui, in persecutióne Décii, cum prohibéret quosdam voléntes illúdere cadavéribus Mártyrum, clamor repénte totius vulgi advérsus eum extóllitur; oblátus autem Júdici, et in Christi confessióne persistens, cápite pro pietáte damnátus est.</str><str>Antiochíæ sanctórum Mártyrum Polycárpi et Theodóri.</str><str>Tubúrbi, in Africa, sancti Servi Mártyris, qui, in persecutióne Wandálica, sub Ariáno Rege Hunnerico, fústibus diutíssime cæsus, tróchleis frequénter in sublíme elevátus atque ictu céleri super sílices póndere córporis dimissus, et lapídibus acutíssimis perfricátus, martýrii palmam adéptus est.</str><str>Theáni, in Campánia, sancti Urbáni, Epíscopi et Confessóris.</str><str>Apud Sántonas, in Gállia, sancti Martíni Abbátis, ad cujus túmulum crebérrima divínitus fiunt mirácula.</str><str>Eboríaci, in território Meldénsi, commemorátio sanctæ Faræ, étiam Burgundofáræ nómine appellátæ, Abbatíssæ et Vírginis, cujus dies natális tértio Nonas Aprílis recensétur.</str></list><list><str>Conceptio Immaculáta gloriósæ semper Vírginis Genitrícis Dei Maríæ, quam fuísse præservátam, singulári Dei privilégio, ab omni originális culpæ labe immúnem, Pius Nonus, Póntifex Máximus, hac ipsa recurrénte die, solémniter definívit.</str><str>Tréviris sancti Euchárii, qui fuit discípulus beáti Petri Apóstoli et primus ejúsdem civitátis Epíscopus.</str><str>Alexandríæ sancti Macárii Mártyris, qui, témpore Décii, cum a Júdice multis verbis ad negándum Christum suaderétur, et eo majóri constántia suam profiterétur fidem, vivus ad últimum exúri jubétur.</str><str>In Cypro sancti Sophrónii Epíscopi, qui pupíllórum, orphanórum ac viduárum defénsor miríficus, et páuperum atque oppressórum ómnium adjútor fuit.</str><str>In monastério Luxoviénsi, in Gállia, sancti Romárici Abbátis, qui, cum in aula Theodobérti Regis primus esset, renuntiávit s culo, et monásticæ étiaǽ mobservántiæ laude céteris antecélluit.</str><str>Constantinópoli sancti Patápii Solitárii, virtútibus et miráculis clari.</str><str>Romæ Invéntio sanctórum Mártyrum Nemésii Diáconi, ejúsque fíliæ Lucíllæ Vírginis, Symphrónii, Olýmpii Tribúni, hujúsque uxóris Exsupériæ et Theodúli fílii; quorum memória octávo Kaléndas Septémbris recensétur.</str><str>Verónæ Ordinátio sancti Zenónis Epíscopi.</str></list><list><str>Carthágine sancti Restitúti, Epíscopi et Mártyris, in cujus solemnitáte sanctus Augustínus de ipso ad pópulum sermónem hábuit.</str><str>Item in Africa sanctórum Mártyrum Petri, Succéssi, Bassiáni, Primitívi et aliórum vigínti.</str><str>Toléti, in Hispánia, natális sanctæ Leocádiæ, Vírginis et Mártyris; quæ, in persecutióne Diocletiáni Imperatóris, a Præfécto Hispaniárum Daciáno inclúsa cárcere ac dire maceráta, in eo tandem, cum gravíssimos beátæ Euláliæ et reliquórum Mártyrum cruciátus audísset, impollútum spíritum, génibus in oratióne pósitis, Christo réddidit.</str><str>Lemovícis, in Aquitánia, sanctæ Valériæ, Vírginis et Mártyris.</str><str>Verónæ sancti Próculi Epíscopi, qui, in persecutióne Diocletiáni, cólaphis ac fústibus cæsus, e civitáte pulsus est, ac tandem in Ecclésiam suam restitútus, quiévit in pace.</str><str>Papíæ sancti Syri, qui fuit primus ejúsdem civitátis Epíscopus, atque apostólicis signis et virtútibus cláruit.</str><str>Apaméæ, in Sýria, beáti Juliáni Epíscopi, qui, témpore Sevéri, sanctitáte refúlsit.</str><str>Graji, in Burgúndia, sancti Petri Fourier qui Canónicus Reguláris fuit Salvatóris Nostri, et Canonissárum Regulárium Dóminæ Nostræ edocéndis puéllis Institútor; atque, virtútibus ac miráculis clarus, a Leóne Décimo tértio, Pontífice Máximo, Sanctórum catálogo adjúnctus est.</str><str>Petragóricis, in Gállia, sancti Cypriáni Abbátis, magnæ sanctitátis viri.</str><str>Naziánzi, in Cappadócia, sanctæ Gorgóniæ, quæ fuit beátæ Nonnæ fília, atque beatórum Gregórii Theólogi et Cæsárii soror, cujus ipse Gregórius virtútes et mirácula conscripsit.</str></list><list><str>Sancti Melchíadis, Papæ et Mártyris, cujus dies natális recensétur tértio Idus Januárii.</str><str>Romæ, via Ostiénsi, Dedicátio Basílicæ sancti Pauli Apóstoli; quæ, simul cum Dedicatióne Basílicæ sancti Petri, Apostolórum Príncipis, ánnua celebritáte recólitur quartodécimo Kaléndas Decémbris.</str><str>Eódem die, sanctórum Mártyrum Carpóphori Presbýteri, et Abúndii Diáconi; qui, in Diocletiáni persecutióne, primo fústibus crudelíssime cæsi, deínde in cárcerem, negáto cibo et potu, retrúsi, et rursum in equúleo torti, et post hæc diu in cárcere maceráti, novíssime gládio percússi sunt.</str><str>Alexandríæ sanctórum Mártyrum Mennæ, Hermógenis et Eugraphi; qui sub Galério Maximiáno passi sunt.</str><str>Apud Leontínos, in Sicília, sanctórum Mártyrum Mercúrii et Sociórum mílitum; qui, sub Tertýllo Pr side, témpore Licínii Imperatóris, gládio cæsǽ i sunt.</str><str>Ancýræ, in Galátia, sancti Gemélli Mártyris, qui, post dira torménta, sub Juliáno Apóstata, crucis supplício martýrium consummávit.</str><str>Eméritæ, in Hispánia, pássio sanctæ Euláliæ Vírginis, quæ, sub Maximiáno Imperatóre, cum esset annórum duódecim, ibi, jussu Daciáni Prǽsidis, pro confessióne Christi, plúrima torménta est perpéssa; novíssime, in equúleo suspénsa et exunguláta, fáculis ardéntibus ex utróque látere appósitis, hausto igne, spíritum réddidit.</str><str>Item ibídem sanctæ Júliæ, Vírginis et Mártyris; quæ beátæ Euláliæ sócia fuit, et illi ad passiónem properánti indivídua comes adhǽsit.</str><str>Romæ beáti Gregórii Papæ Tértii, qui sanctitáte meritísque præclárus migrávit in cælum.</str><str>Viénnæ, in Gállia, sancti Sindúlphi, Epíscopi et Confessóris.</str><str>Bríxiæ sancti Deúsdedit Epíscopi.</str><str>Lauréti, in Picéno, Translátio sacræ Domus Genitrícis Dei Maríæ, qua in domo Verbum caro factum est. Ipsam vero beatíssimam Vírginem, Lauretánæ título nuncupátam, Benedíctus Papa Décimus quintus ómnibus aereonáutis præcípuam apud Deum Patrónam attríbuit.</str></list><list><str>Romæ sancti Dámasi Primi, Papæ et Confessóris; qui Apollinárem hæresiárcham damnávit, et Petrum, Epíscopum Alexandrínum, fugátum restítuit; multa étiam sanctórum Mártyrum córpora invénit, eorúmque memórias vérsibus exornávit.</str><str>Item Romæ pássio sancti Trasónis, qui, cum Christiános laborántes in thermis, aliísque opéribus públicis fatigátos, et in cárcere pósitos, de suis facultátibus áleret, jussu Maximiáni tentus est, et cum áliis duóbus, id est Pontiáno et Prætextáto, martýrio coronátus.</str><str>Ambiáni, in Gállia, sanctórum Mártyrum Victórici et Fusciáni, sub eódem Imperatóre, in quorum náribus et áuribus jussit Rictiovárus Præses immítti tarínchas, et clavis ardéntibus témpora transfígi, deínde óculos evélli, ac póstmodum eórum córpora jaculári; sicque, una cum sancto Gentiáno, eórum hóspite, capítibus amputátis, migravérunt ad Dóminum.</str><str>In Pérside sancti Bársabæ Mártyris.</str><str>In Hispánia sancti Eutýchii Mártyris.</str><str>Placéntiæ sancti Sabíni Epíscopi, miráculis clari.</str><str>Constantinópoli sancti Daniélis Stylítæ.</str></list><list><str>Alexandríæ sanctórum Mártyrum Epímachi et Alexándri, qui, sub Décio Imperatóre, cum fuíssent multo témpore in vínculis, atque, divérsis supplíciis affécti, perdurássent in fide, ignibus tandem consúmpti sunt. Sanctus vero Epímachus, simul cum sancto Gordiáno Mártyre, festíva celebritáte cólitur sexto Idus Maji.</str><str>Romæ sancti Synésii Mártyris, qui, beáti Xysti Papæ Secúndi témpore ordinátus Lector, et, cum multos convertísset ad Christum, apud Aureliánum Imperatórem accusátus, martýrii corónam gládio percússus accépit.</str><str>Eódem die sanctórum Mártyrum Hermógenis, Donáti et aliórum vigínti duórum.</str><str>Tréviris sanctórum Mártyrum Maxéntii, Constántii, Crescéntii, Justini et Sociórum; qui in persecutióne Diocletiáni, sub Rictiováro Pr side, passi suntǽ .</str><str>Alexandríæ sanctárum Ammonáriæ Vírginis, Mercúriæ, Dionýsiæ et altérius Ammonáriæ. Harum prima, in persecutióne Décii, inaudítis tormentórum genéribus superátis, beátum vitæ finem, ferro cædénte, percépit; tres vero áliæ, cum Judex a féminis superári erubésceret, ac dubitáret, ne, éadem in illas exércens cruciaménta, viríli eárum étiam constántia vincerétur, statim jussæ sunt decollári.</str></list><list><str>Syracúsis, in Sicília, natális sanctæ Lúciæ, Vírginis et Mártyris, in persecutióne Diocletiáni. Hæc nóbilis Virgo, cum eam lenónes, quibus, jubénte, Paschásio Consulári, trádita erat ut a pópulo castitáti ejus illuderétur, dúcere vellent, nullátenus per illos movéri pótuit, nec fúnibus ádditis, nec boum jugis plúrimis; deínde vero, picem, resínam ac fervens óleum nil læsa súperans, tandem, gládio in gútture percússa, martýrium consummávit.</str><str>Molíni, in Gállia, item natális sanctæ Joánnæ-Francíscæ Fremiot de Chantal Víduæ, quæ Ordinis Sanctimoniálium Visitatiónis sanctæ Maríæ fuit Institútrix; ac, nobilitáte géneris, vitæ sanctimónia, quam in quadrúplici statu constánter duxit, et miraculórum dono illústris, a Cleménte Décimo tértio, Pontífice Máximo, in Sanctárum númerum reláta est. Sacrum ejus corpus Annésium, in Sabáudia, translátum fuit, et solémni pompa in prima sui Ordinis Ecclésia tumulátum. Ipsíus autem festum duodécimo Kaléndas Septémbris ab univérsa Ecclésia Clemens Papa Décimus quartus celebrári mandávit.</str><str>In Arménia pássio sanctórum Mártyrum Eustrátii, Auxéntii, Eugénii, Mardárii et Oréstis, in persecutióne Diocletiáni. Ex ipsis Eustrátius, primum sub Lýsia, deínde Sebáste, sub Agricoláo Pr side, una cum Oréste exquisítis torméntiǽ s</str><str>cruciátus, in fornácem missus réddidit spíritum; Oréstes autem, in stratum férreum ignítum pósitus, migrávit ad Dóminum; céteri apud Arábracos, sævíssimis agitáti supplíciis, sub Lýsia Prǽside, diversímode martýrium consummárunt. Eórum córpora, póstea Romam transláta, in Ecclésia sancti Apollináris honorifice collocáta sunt.</str><str>In Sulcitána ínsula, apud Sardiniam, pássio sancti Antíochi, sub Hadriáno Imperatóre.</str><str>Cameráci, in Gállia, sancti Authbérti, Epíscopi et Confessóris.</str><str>In pago Pontivo, in Gállia, sancti Judóci, Presbýteri et Confessóris.</str><str>In território Argentoraténsi sanctæ Othíliæ Vírginis.</str></list><list><str>Ubédæ, in Hispánia, natális sancti Joánnis a Cruce, Presbýteri et Confessóris, sanctæ Terésiæ in Carmelitárum reformatióne sócii; quem, a Summo Pontífice Benedícto Décimo tértio Sanctis adscríptum, Pius Papa Undécimus Doctórem universális Ecclésiæ declarávit. Ipsíus tamen festívitas ágitur octávo Kaléndas Decémbris.</str><str>Rhemis, in Gállia, pássio sanctórum Nicásii Epíscopi, ac soróris Eutrópiæ Vírginis, et Sociórum Mártyrum; qui a bárbaris Ecclésiæ hóstibus cæsi sunt.</str><str>Alexandríæ sanctórum Mártyrum Herónis, Arsénii, Isidóri, et Dióscori púeri. Horum tres primos Judex, in persecutióne Deciána, cum eos, váriis torméntis dilánians, pari armátos constántia vidéret, tradi ígnibus jubet; Dióscorus vero, multiplíciter flagellátus, divino nutu ad consolatiónem fidélium dimíssus est.</str><str>Antiochíæ natális sanctórum Mártyrum Drusi, Zósimi et Theodóri.</str><str>Eódem die pássio sanctórum Justi et Abúndii, qui, sub Numeriáno Imperatóre et Olýbrio Pr sideǽ , conjécti in ignem, et, cum inde evasíssent illǽsi, gládio percússi sunt.</str><str>In Cypro natális beáti Spiridiónis Epíscopi, qui unus fuit ex illis Confessóribus, quos Galérius Maximiánus, dextro óculo effósso et sinístro póplite succiso, ad metálla damnáverat. Hic prophetíæ dono et signórum glória ínclytus fuit, et in Nicǽno Concílio philósophum éthnicum, Christiánæ religióni insultántem, devícit et ad fidem perdúxit.</str><str>Bérgomi sancti Viatóris, Epíscopi et Confessóris.</str><str>Papiæ sancti Pompéji Epíscopi.</str><str>Neápoli, in Campánia, sancti Agnélli Abbátis, virtúte miraculórum illústris, qui obséssam urbem sæpe visus est Crucis vexíllo ab hóstibus liberáre.</str><str>Medioláni sancti Matroniáni Eremítæ.</str></list><list><str>Romæ sanctórum Mártyrum Iren ǽi, Antónii, Theodóri, Saturníni, Victóris, et aliórum decem et septem, qui, in persecutióne Valeriáni, pro Christo passi sunt.</str><str>In Africa, pássio sanctórum Faustini, Lúcii, Cándidi, Cæliáni, Marci, Januárii et Fortunáti.</str><str>Ibídem sancti Valeriáni Epíscopi, qui, cum esset annórum plus octogínta, in persecutióne Wandálica, sub Rege Ariáno Genseríco, convéntus ab eo ut tráderet Ecclésiæ utensília, idque constánter renuísset, extra civitátem singuláris jussus est pelli; cumque præcéptum esset ut nullus eum neque in domo neque in agro dimítteret habitáre, multo témpore in strata pública nudo sub áere jácuit, et, in confessióne et defensióne cathólicæ veritátis, cursum beátæ vitæ complévit.</str><str>In território Aurelianénsi sancti Maximíni Confessóris.</str><str>Apud Ibéros, trans Pontum Euxínum, sanctæ Christiánæ ancíllæ, quæ miraculórum virtúte gentem illam, témpore Constantíni, ad Christi fidem perdúxit.</str><str>Vercéllis Ordinátio sancti Eusébii, Epíscopi et Mártyris.</str></list><list><str>Sancti Eusébii, Epíscopi Vercellénsis et Mártyris; cujus dies natális Kaléndis Augústi, et Ordinátio décimo octávo Kaléndas Januárii refértur.</str><str>Sanctórum Trium Puerórum, id est Ananíæ, Azaríæ et Misaélis; quorum córpora apud Babylóniam, sub quodam specu, sunt pósita.</str><str>Ravénnæ sanctórum Mártyrum Valentíni, magístri mílitum, ejúsque fílii Concórdii, atque Navális et Agrícolæ; qui, in persecutióne Maximiáni, pro Christo passi sunt.</str><str>Fórmiis, in Campánia, sanctæ Albínæ, Vírginis et Mártyris, sub Décio Imperatóre.</str><str>In Africa pássio plurimárum sanctárum Vírginum, quæ, in persecutióne Wandálica, sub Ariáno Rege Hunneríco, suspéndia, póndera laminásque ignítas perpéssæ, martýrii agónem felíciter consummárunt.</str><str>Viénnæ, in Gállia, beáti Adónis, Epíscopi et Confessóris.</str><str>In Hibérnia sancti Beáni Epíscopi.</str><str>Gazæ, in Palæstína, sancti Ireniónis Epíscopi.</str></list><list><str>Romæ natális sancti Joánnis de Matha, Presbýteri et Confessóris, qui Ordinis sanctíssimæ Trinitátis redemptiónis captivórum Fundátor éxstitit. Ipsíus tamen festívitas, ex dispositióne Innocéntii Papæ Undécimi, ágitur sexto Idus Februárii.</str><str>Massíliæ, in Gállia, beáti Lázari Epíscopi, sanctárum Maríæ Magdalénæ ac Marthæ fratris, quem Dóminus in Evangélio appellásse amícum et a mórtuis excitásse legitur.</str><str>Eleutherópoli, in Palæstína, sanctórum Mártyrum Floriáni, Calaníci, et Sociórum quinquagínta et octo; qui, témpore Heraclíi Imperatóris, a Saracénis ob Christi fidem occísi sunt.</str><str>In monastério Fuldénsi sancti Stúrmii, Abbátis et Saxóniæ Apóstoli; quem Innocéntius Papa Secúndus, in Concílio secúndo Lateranénsi, in Sanctórum númerum rétulit.</str><str>Bigárdis, prope Bruxéllas, in Brabántia, sanctæ Wivínæ Vírginis, cujus egrégiam sanctitátem mirácula crebra testántur.</str><str>Constantinópoli sanctæ Olympíadis Víduæ.</str><str>Andániæ, apud Septem Ecclésias, in Bélgio, beátæ Beggæ Víduæ, quæ fuit soror sanctæ Gertrúdis.</str><str>Eódem die Translátio sancti Ignátii, Epíscopi et Mártyris; qui, tértius post beátum Petrum Apóstolum, Antiochénam rexit Ecclésiam. Ejus corpus ab urbe Roma, ubi ipse, sub Trajáno, glorióse martýrium tertiodécimo Kaléndas Januárii consummáverat, Antiochíam delátum, ibídem, in coemetério Ecclésiæ, extra portam Daphníticam, pósitum fuit; in qua celebritáte sanctus Joánnes Chrysóstomus conciónem ad pópulum hábuit. Póstmodum vero ejus relíquiæ rursus Romam translátæ sunt, et in Ecclésia sancti Cleméntis, una cum córpore ejúsdem beatíssimi Papæ et Mártyris, summa veneratióne recónditæ.</str></list><list><str>Philíppis, in Macedónia, natális sanctórum Mártyrum Rufi et Zósimi, qui ex illórum número discipulórum fuérunt, per quos primitíva Ecclésia in Jud is et Græcis fundáta estǽ ; de quorum étiam felíci agóne scribit sanctus Polycárpus in epístola ad Philippénses.</str><str>Laodicéæ, in Sýria, pássio sanctórum Theótimi et Basiliáni.</str><str>In Africa sanctórum Mártyrum Quincti, Simplícii et aliórum; qui sub Décii et Valeriáni persecutióne passi sunt.</str><str>Ibídem sancti Moysétis Mártyris.</str><str>Item in Africa sanctórum Mártyrum Victúri, Victóris, Victoríni, Adjutóris, Quarti et aliórum trigínta.</str><str>Mopsuéstiæ, in Cilícia, sancti Auxéntii Epíscopi, qui, olim sub Licinio miles, pótius elégit cingulum exúere quam uvas Baccho offérre; factúsque Epíscopus, præclárus méritis quiévit in pace.</str><str>Turónis, in Gállia, sancti Gratiáni Epíscopi, qui, a sancto Fabiáno Papa primus ejúsdem civitátis Epíscopus ordinátus est, et multis clarus miráculis obdormívit in Dómino.</str></list><list><str>In Mauritánia sancti Timóthei Diáconi, qui, ob Christi fidem, post diros cárceres, in ignem conjéctus, martýrium consummávit.</str><str>Alexandríæ beáti Nemésii Mártyris, qui, primo per calúmniam quasi latro Júdici delátus, eóque crímine absolútus, mox, in persecutióne Décii, Christiánæ religiónis nómine accusátur Æmiliáno Júdici; a quo, geminátis supplíciis excruciátus, cum latrónibus jussus est incéndi, Salvatóris déferens similitúdinem, qui una cum latrónibus pértulit crucem.</str><str>Nicǽæ, in Bithýnia, sanctórum Mártyrum Daríi, Zósimi, Pauli et Secúndi.</str><str>Nicomedíæ sanctórum Mártyrum Cyríaci, Paulílli, Secúndi, Anastásii, Syndimii et Sociórum.</str><str>Gazæ, in Palæstina, pássio sanctárum Méuris et Theæ.</str><str>Romæ deposítio sancti Anastásii Papæ Primi, viri ditíssimæ paupertátis et apostólicæ sollicitúdinis, quem (ut ait sanctus Hierónymus) diu Roma habére non méruit, ne orbis caput sub tali Epíscopo truncarétur; nam, haud multo post ejus óbitum, Roma a Gothis capta et dirépta fuit.</str><str>Antisiodóri sancti Gregórii, Epíscopi et Confessóris.</str><str>Aureliánis, in Gállia, sancti Adjúti Abbátis, prophético spíritu illústris.</str><str>Romæ sanctæ Faustæ, quæ fuit mater sanctæ Anastásiæ, ac nobilitáte et pietáte éxstitit insígnis.</str><str>Avenióne beáti Urbáni Papæ Quinti, qui, Sede Apostólica Romæ restitúta, Græcórum cum Latínis conjunctióne perfécta, infidélibus coércitis, de Ecclésia óptime méritus est. Ejus cultum pervetústum Pius Nonus, Póntifex Máximus, ratum hábuit et confirmávit.</str></list><list><str>Romæ natális sancti Zephyríni, Papæ et Mártyris. Ipsíus tamen festum recólitur séptimo Kaléndas Septémbris.</str><str>Ibídem pássio sancti Ignátii, Epíscopi et Mártyris; qui, tértius post beátum Petrum Apóstolum, Antiochénam rexit Ecclésiam. Hic, in persecutióne Trajáni, damnátus ad béstias, Romam vinctus míttitur; ibique, circumsedénte Senátu, immaníssimis poenárum supplíciis primo est afféctus, dehinc objícitur leónibus, quorum déntibus præfocátus, hóstia Christi effícitur. Ejus vero festívitas Kaléndis Februárii celebrátur.</str><str>Item Romæ sanctórum Mártyrum Liberáti et Bájuli.</str><str>In Arábia sanctórum Mártyrum Eugénii et Macárii Presbyterórum, qui a Juliáno Apóstata, cum ipsíus impietátem arguíssent, sævíssimis plagis affécti sunt, atque in vastíssimam erémum relegáti, et gládio cæsi.</str><str>Alexandríæ sanctórum mílitum et Mártyrum Ammónis, Zenónis, Ptolom i, Ingenis et Theóphiliǽ; qui, tribunálibus astántes, cum quidam Christiánus, in supplíciis pósitus, trepidáret et jam prope ad negándum declináret, vultu, óculis ac nútibus illum conabántur erígere. Cumque hac de causa clamor totius pópuli in eos prosilíret, prorumpéntes in médium se Christiános esse testáti sunt; per quorum victóriam Christus, qui suis eam ánimi constántiam déderat, gloriosíssime triumphávit.</str><str>Géldubæ, in Germánia, sancti Júlii Mártyris.</str><str>Antiochíæ natális sancti Philogónii Epíscopi, qui, Dei nutu ex causídico ad eam Ecclésiam regéndam accersítus, advérsus Aríum, una cum sancto Alexándro Epíscopo et Sóciis, primum pro fide cathólica certámen íniit, clarúsque méritis quiévit in Dómino; cujus ánnuam festivitátem sanctus Joánnes Chrysóstomus præcláro encómio celebrávit.</str><str>Bríxiæ sancti Domínici, Epíscopi et Confessóris.</str><str>In Hispánia deposítio sancti Domínici de Sylos Abbátis, e sancti Benedícti Ordine, miráculis in captivórum liberatióne celebérrimi.</str></list><list><str>Calamínæ natális beáti Thomæ Apóstoli, qui Parthis, Medis, Persis et Hyrcánis Evangélium prædicávit; ac demum in Indiam pervénit, ibíque, cum eos pópulos in Christiána religióne instituísset, Regis jussu lánceis transfíxus occúbuit. Ipsíus relíquiæ primo ad urbem Edéssam, in Mesopotámia, deínde Ortónam, apud Frentános, translátæ sunt.</str><str>Fribúrgi Helvetiórum item natális sancti Petri Canísii, Sacerdótis e Societáte Jesu et Confessóris, doctrína et sanctitáte præclári; qui, difficíllimis Germániæ tempóribus, fidem cathólicam strénue deféndit ac propagávit. Eum vero Pius Undécimus, Póntifex Máximus, Sanctórum catálogo adscripsit, simúlque Doctórem universális Ecclésiæ declarávit, et ipsíus festum quinto Kaléndas Maji agéndum esse decrévit.</str><str>Antiochíæ sancti Anastásii, Epíscopi et Mártyris; qui, Phocæ Imperatóris témpore, a Jud is, ǽ in seditióne ab ipsis contra Christiános facta, sævíssime necátus est.</str><str>Nicomedíæ sancti Glycérii Presbýteri, qui, in persecutióne Diocletiáni, multis torméntis vexátus, demum, in ignem conjéctus, martýrium consummávit.</str><str>In Túscia sanctórum Mártyrum Joánnis et Festi.</str><str>In Lýcia sancti Themístoclis Mártyris, qui, sub Décio Imperatóre, pro sancto Dióscoro, qui quærebátur ad necem, se óbtulit, et, equúleo tortus, raptátus ac fústibus cæsus, martýrii corónam adéptus est.</str><str>Tréviris sancti Severini, Epíscopi et Confessóris.</str></list><list><str>Romæ, via Lavicána, inter duas Lauros, natális sanctórum trigínta Mártyrum, qui omnes una die, in persecutióne Diocletiáni, martýrio coronáti sunt.</str><str>Item Romæ sancti Flaviáni Expræfécti, viri beátæ Mártyris Dafrósæ atque patris beatárum Vírginum et Mártyrum Bibiánæ ac Demétriæ; qui, sub Juliáno Apóstata, pro Christo inscriptióne damnátus, et ad Aquas Taurinas, in Etrúria, in exsílium missus, illic in oratióne spíritum Deo réddidit.</str><str>In Ægýpto sanctórum Chærémonis, Epíscopi Nilópolis, et aliórum plurimórum Mártyrum. Horum álii, sæviénte Décii persecutióne, fuga dispérsi, in solitudínis errántes, a béstiis interémpti sunt; álii fame, frígore ac languóre consúmpti; álii a bárbaris et latrónibus necáti; atque ita omnes, divérso mortis génere, eádem martýrii glória coronáti sunt.</str><str>Apud Ostia Tiberína sanctórum Mártyrum Demétrii, Honoráti et Flori.</str><str>Alexandríæ sancti Ischyriónis Mártyris, qui, cum ad sacrificándum conviciis et injúriis cogerétur atque contémneret, ídeo, præacúta sude per média víscera transverberátus, neci tráditur.</str><str>Nicomedíæ sancti Zenónis mílitis, qui, cum Diocletiánum Céreri immolántem derisísset, proptérea, maxíllis confráctis dentibúsque excússis, cápite truncátus est.</str><str>Chicágiæ sanctæ Francíscæ Xavériæ Cabríni, Vírginis, Institúti Missionariárum a Sacratíssimo Corde Jesu Fundatrícis, exímia caritáte, invicta ánimi fortitúdine et humilitáte insígnis, quam Pius Papa Duodécimus, Sanctárum catálogo adscrípsit, et ómnium emigrántium cæléstem apud Deum Patrónam constítuit.</str></list><list><str>Romæ sanctæ Victóriæ, Vírginis et Mártyris, quæ, in persecutióne Décii Imperatóris, cum esset desponsáta Eugénio pagáno et nec núbere vellet neque sacrificáre, ideo, post multa facta mirácula, quibus plúrimas Deo Vírgines aggregáverat, a carnífice percússa est gládio in corde, rogátu sui sponsi.</str><str>Nicomediæ pássio sanctórum Migdónii et Mardónii, quorum alter, in Diocletiáni persecutióne, igne cremátus, alter in fossam projéctus occúbuit. Tunc étiam Diáconus sancti Anthimi, Epíscopi Nicomediénsis, passus est; qui, cum lítteras perférret ad Mártyres, a Gentílibus tentus est, atque, lapídibus óbrutus, migrávit ad Dóminum.</str><str>Ibídem natális sanctórum viginti Mártyrum, quos ípsamet Diocletiána persecútio, gravíssimis torméntis cruciátos, Mártyres Christi fecit.</str><str>In Creta sanctórum Mártyrum Theodúli, Saturníni, Eupori, Gelásii, Euniciáni, Zétici, Leómenis, Agathópodis, Basílidis et Evaristi; qui, in Décii persecutióne, crudélia passi sunt et cápite cæsi.</str><str>Romæ beáti Sérvuli, qui (ut sanctus Gregórius Papa scribit), a prim va sui ætáte usque ad finem vitæǽ , paralýticus jácuit in pórticu prope Ecclésiam sancti Cleméntis, et demum, Angelórum cántibus invitátus, ad paradísi glóriam transívit; ad cujus túmulum Deus mirácula crebérrime osténdit.</str></list><list><str>Vigília Nativitátis Dómini nostri Jesu Christi.</str><str>Cracóviæ, in Polónia, natális sancti Joánnis Cántii, Presbýteri et Confessóris, quem, doctrína, propagándæ fídei zelo, virtútibus ac miráculis clarum, Clemens Décimus tértius, Póntifex Máximus, Sanctórum número adscrípsit. Ejus autem festívitas tertiodécimo Kaléndas Novémbris celebrátur.</str><str>Apud Spolétum sancti Gregórii, Presbýteri et Mártyris; qui, tempóribus Diocletiáni et Maximiáni Imperatórum, primo nodósis fústibus cæsus, ac deínde, post cratículam et cárcerem, cárduis férreis in génibus percússus, sed et ardéntibus lampádibus per látera incénsus, tandem est decollátus.</str><str>Tripoli, in Phoenícia, sanctórum Mártyrum Luciáni, Metróbii, Pauli, Zenóbii, Theótimi et Drusi.</str><str>Nicomediæ sancti Euthýmii Mártyris, qui, in persecutióne Diocletiáni, cum multos ad martýrium præmisísset, et ipse, ense tranfíxus, eos secútus est ad corónam.</str><str>Antiochíæ natális sanctárum Vírginum quadragínta, quæ, in Deciána persecutióne, per divérsa torménta martýrium consummárunt.</str><str>Burdígalæ sancti Delphíni Epíscopi, qui, Theodósii témpore, cláruit sanctitáte.</str><str>Romæ natális sanctæ Tharsíllæ Vírginis, ámitæ sancti Gregórii Papæ, de qua ipse testátur quod in hora éxitus sui Jesum ad se veniéntem víderit.</str><str>Tréviris sanctæ Irmínæ Vírginis, fíliæ Dagobérti Regis.</str></list><list><str>Anno a creatióne mundi, quando in princípio Deus creávit cælum et terram, quínquies millésimo centésimo nonagésimo nono; a dilúvio autem, anno bis millésimo nongentésimo quinquagésimo séptimo; a nativitáte Abrahæ, anno bis millésimo quintodécimo; a Móyse et egréssu pópuli Israël de Ægypto, anno millésimo quingentésimo décimo; ab unctióne David in Regem, anno millésimo trigésimo secúndo; Hebdómada sexagésima quinta, juxta Daniélis prophetíam: Olympíade centésima nonagésima quarta; ab urbe Roma cóndita, anno septingentésimo quinquagésimo secúndo; anno Impérii Octaviáni Augústi quadragésimo secúndo, toto Orbe in pace compósito, sexta mundi ætáte, Jesus Christus ætérnus Deus, æterníque Patris Fílius, mundum volens advéntu suo piíssimo consecráre, de Spíritu Sancto concéptus, novémque post conceptiónem decúrsis ménsibus (Hic vox elevátur, et omnes genua flectunt), in Béthlehem Judæ náscitur ex María Vírgine factus Homo. (Hic autem in priori voce dícitur, et in tono passiónis:) Natívitas Dómini nostri Jesu Christi secúndum carnem.</str><str>(Quod sequitur, legitur in tono Lectiónis consueto; et surgunt omnes) Eódem die natális sanctæ Anastásiæ, quæ, témpore Diocletiáni, primo diram et immítem custódiam a viro suo Públio perpéssa est, in qua tamen a Confessóre Christi Chrysógono multum consoláta et confortáta fuit; deínde a Floro, Præfécto Illýrici, per diútinam custódiam maceráta, ad últimum, mánibus et pédibus exténsis, ligáta est ad palos, et circa eam ignis accénsus, in quo martýrium consummávit in ínsula Palmária, ad quam una cum ducéntis viris et septuagínta féminis deportáta fúerat, qui váriis interfectiónibus martýrium celebrárunt.</str><str>Barcinóne, in Hispánia, item natális sancti Petri Nolásci Confessóris, qui Fundátor éxstitit Ordinis beátæ Maríæ de Mercéde redemptiónis captivórum, ac virtúte et miráculis cláruit. Ipsíus autem festum cólitur quinto Kaléndas Februárii.</str><str>Romæ, in coemetério Aproniáni, sanctæ Eugéniæ Vírginis, beáti Mártyris Philíppi fíliæ, quæ, témpore Galliéni Imperatóris, post plúrima virtútum insígnia, post sacros Vírginum choros Christo aggregátos, sub Præfécto Urbis Nicétio diu agonizávit, ac novíssime gládio juguláta est.</str><str>Nicomediæ pássio multórum míllium Mártyrum, qui cum in Christi Natáli ad Domínicum conveníssent, Diocletiánus Imperátor jánuas Ecclésiæ claudi jussit, et ignem circumcírca parári, tripodémque cum thure præ fóribus poni, ac præcónem magna voce clamáre ut qui incéndium vellent effúgere, foras exírent et Jovi thus adolérent; cumque omnes una voce respondíssent se pro Christo libéntius mori, incénso igne consúmpti sunt, atque ita eo die nasci meruérunt in cælis, quo Christus in terris pro salúte mundi olim nasci dignátus est.</str></list><list><str>Hierosólymis natális sancti Stéphani Protomártyris, qui a Judǽis, non longe post Ascensiónem Dómini, lapidátus est.</str><str>Romæ sancti Maríni, ex ordine Senatório viri, qui, sub Numeriáno Imperatóre et Marciáno Præfécto, Christiánæ religiónis causa comprehénsus, equúleo et úngulis servíli more punítus, in sartáginem deínde conjéctus, sed, igne in rorem convérso, liberátus, objéctus quoque feris et ab illis nullátenus læsus; tandem, ad aram íterum ductus, et, cum idóla oratióne ejus corruíssent, percússus gládio, martýrii triúmphum adéptus est.</str><str>Ibídem, via Appia, deposítio sancti Dionýsii Papæ, qui, multis pro Ecclésia impénsis labóribus, fídei documéntis clarus effúlsit.</str><str>Item Romæ sancti Zósimi, Papæ et Confessóris.</str><str>In Mesopotámia sancti Archelái Epíscopi, doctrína et sanctitáte célebris.</str><str>Majúmæ, in Palæstina, sancti Zenónis Epíscopi.</str><str>Romæ sancti Theodóri, qui Mansionárius Ecclésiæ sancti Petri fuit, cujus et méminit beátus Gregórius Papa.</str></list><list><str>Apud Ephesum natális sancti Joánnis, Apóstoli et Evangelístæ, qui, post Evangélii scriptiónem, post exsílii relegatiónem et Apocalýpsim divinam, usque ad Trajáni Príncipis témpora persevérans, totíus Asiæ fundávit rexítque Ecclésias, ac tandem, conféctus sénio, sexagésimo octávo post passiónem Dómini anno mórtuus est, et juxta eámdem urbem sepúltus.</str><str>Constantinópoli sanctórum Confessórum Theodóri et Theóphanis fratrum, qui, a puerítia in Palæstinénsi sancti Sabbæ monastério nutríti, cum póstea pro sanctárum Imáginum cultu advérsus Leónem Arménum strénue decertárent, ejus jussu verbéribus affécti sunt et exsílio relegáti. Sed, eódem Leóne mórtuo, rursus Theóphilo Imperatóri, qui eádem impietáte detinebátur, constánter resisténtes, verbéribus íterum cæsi et in exsílium pulsi sunt, ubi Theodórus in cárcere exspirávit. Theóphanes vero, pace demum Ecclésiæ réddita, factus est Nicǽnæ civitátis Epíscopus, et confessiónis glória præclárus quiévit in Dómino.</str><str>Alexandríæ sancti Máximi Epíscopi, qui satis clarus et insígnis título confessiónis effectus est.</str><str>Constantinópoli sanctæ Nicáretes Vírginis, quæ, sub Arcádio Imperatóre, cláruit sanctitáte.</str></list><list><str>In Béthlehem Judæ natális sanctórum Innocéntium Mártyrum, qui pro Christo ab Heróde Rege interfécti sunt.</str><str>Lugdúni, in Gállia, item natális sancti Francísci Salésii, Epíscopi Gebennénsis et Confessóris; quem, doctrína et flagrantíssimo in converténdis hæréticis zelo præclárum, Alexánder Papa Séptimus in Sanctórum númerum rétulit, et ipsíus festivitátem quarto Kaléndas Februárii, quo die sacrum illíus corpus Lugdúno Annésium, in Sabaúdia, fuit translátum, agéndam esse constítuit. Eum Pius Nonus, Póntifex Máximus, Doctórem universális Ecclésiæ declarávit; et Pius Papa Undécimus ómnibus Scriptóribus cathólicis, qui diáriis aliísve scriptis in vulgus edéndis Christiánam sapiéntiam illústrant ac próvehunt et tuéntur, cæléstem Patrónum dedit seu confirmávit.</str><str>Ancýræ, in Galátia, sanctórum Mártyrum Eutýchii Presbýteri, et Domitiáni Diáconi.</str><str>In Africa natális sanctórum Mártyrum Cástoris, Victóris et Rogatiáni.</str><str>Nicomedíæ sanctórum Mártyrum Indis eunúchi, Domnæ et Agapis ac Theóphilæ Vírginum, et Sociórum; qui, in persecutióne Diocletiáni, post longa certámina, divérso mortis génere corónam martýrii sunt assecúti.</str><str>Neocæsaréæ, in Ponto, sancti Troádii Mártyris, in persecutióne Décii; cui quidem Troádio agonizánti sanctus Gregórius Thaumatúrgus in spíritu ádfuit, eúmque ad subeúndum martýrium roborávit.</str><str>Arabíssi, in Arménia inferióre, sancti Cæsárii Mártyris, qui sub Galério Maximiáno passus est.</str><str>Romæ sancti Domniónis Presbýteri.</str><str>In monastério Lirinénsi, in Gállia, sancti Antónii Mónachi, miráculis clari.</str></list><list><str>Cantuáriæ, in Anglia, natális sancti Thomæ, Epíscopi et Mártyris, qui, ob defensiónem justítiæ et ecclesiásticæ immunitátis, in Basílica sua, ab impiórum hóminum factióne percússus gládio, Martyr migrávit ad Christum.</str><str>Hierosólymis sancti David, Regis et Prophétæ.</str><str>Areláte, in Gállia, natális sancti Tróphimi, cujus méminit sanctus Paulus ad Timótheum scribens. Ipse autem Tróphimus, ab eódem Apóstolo Epíscopus ordinátus, præfátæ urbi primus ad Christi Evangélium prædicándum diréctus est; ex cujus prædicatiónis fonte (ut sanctus Zósimus Papa scribit) tota Gállia rivúlos fídei recépit.</str><str>Romæ sanctórum Mártyrum Callísti, Felícis et Bonifátii.</str><str>In Africa pássio sanctórum Mártyrum Domínici, Victóris, Primiáni, Lybósi, Saturníni, Crescéntii, Secúndi et Honoráti.</str><str>Constantinópoli sancti Marcélli Abbátis.</str><str>In pago Oxyménsi, in Gállia, sancti Ebrúlphi, Abbátis et Confessóris, témpore Childebérti Regis.</str><str>Viénnæ, in Gállia, Commemorátio sancti Crescéntis, Epíscopi et Mártyris, qui fuit discípulus beáti Pauli Apóstoli ac primus ejúsdem civitátis Epíscopus, et cujus dies natális quinto Kaléndas Júlii celebrátur.</str></list><list><str>Romæ natális sancti Felícis Primi, Papæ et Mártyris, qui sub Aureliáno Príncipe Ecclésiam rexit. Ipsíus tamen festum tértio Kaléndas Júnii celebrátur.</str><str>Spoléti item natális sanctórum Mártyrum Sabíni, Assisiénsis Epíscopi, atque Exsuperántii et Marcélli Diaconórum, ac Venustiáni Pr sidis cum uxóre ǽ et fíliis, sub Maximiáno Imperatóre. Ex ipsis Marcéllus et Exsuperántius, primum equúleo suspénsi, deínde fústibus gráviter mactáti, postrémum, abrási úngulis et láterum exustióne assáti, martýrium complevérunt; Venustiánus autem non multo post, simul cum uxóre et fíliis, est gládio necátus; sanctus vero Sabínus, post detruncatiónem mánuum et diútinam cárceris maceratiónem, ad mortem usque cæsus est. Horum martýrium, licet divérso exstíterit témpore, una tamen die recólitur.</str><str>Alexandríæ sanctórum Mansuéti, Sevéri, Appiáni, Donáti, Honórii et Sociórum Mártyrum.</str><str>Thessalonícæ sanctæ Anýsiæ Mártyris.</str><str>Ibídem sancti Anýsii, ejúsdem civitátis Epíscopi.</str><str>Medioláni sancti Eugénii, Epíscopi et Confessóris.</str><str>Ravénnæ sancti Libérii Epíscopi.</str><str>Aquilæ, in Vestinis, sancti Rainérii Epíscopi.</str></list><list><str>Romæ natális sancti Silvéstri Primi, Papæ et Confessóris; qui Magnum Constantínum Imperatórem baptizávit, et Nicǽnam confirmávit Sýnodum, ac, multis áliis rebus sanctíssime gestis, quiévit in pace.</str><str>Item Romæ, via Salária, in coemetério Priscíllæ, sanctárum Mártyrum Donátæ, Paulínæ, Rústicæ, Nominándæ, Serótinæ, Hiláriæ et Sociárum.</str><str>Apud Sénonas beatórum Sabiniáni Epíscopi, et Potentiáni; qui, a Pontífice Románo illuc ad prædicándum dirécti, confessiónis suæ martýrio eámdem metrópolim illustrárunt.</str><str>Cátanæ, in Sicília, pássio sanctórum Stéphani, Pontiáni, Attali, Fabiáni, Cornélii, Sexti, Floris, Quinctiáni, Minervini et Simpliciáni.</str><str>Apud Sénonas sanctæ Colúmbæ, Vírginis et Mártyris; quæ, igne superáto, in persecutióne Aureliáni Imperatóris, gládio cæsa est.</str><str>Eódem die sancti Zótici, Presbýteri Románi; qui, Constantinópolim proféctus, illic alendórum orphanórum curam suscépit.</str><str>Ravénnæ sancti Barbatiáni Presbýteri et Confessóris.</str><str>In pago Lalovésci, dioecésis Viennénsis, in Delphinátu, deposítio sancti Joánnis-Francísci Regis, Sacerdótis e Societáte Jesu et Confessóris, exímiæ in salúte animárum procuránda caritátis et patiéntiæ viri; quem Clemens Papa Duodécimus in Sanctórum cánonem rétulit.</str><str>Rhætiáriæ sancti Hermétis Exorcistæ.</str><str>Lutétiæ Parisiórum sanctæ Catharinæ Labouré, Vírginis, e Societáte Puellárum Caritátis, quæ a Deipara Immaculáta singulári manifestatióne Sacri Numísmatis donáta, virtútibus et miráculis insígnis éxstitit, et a Pio Papa Duodécimo in sanctárum Vírginum númerum reláta est.</str><str>Eódem die sanctæ Melániæ junióris, quæ, cum viro suo Piniáno, ex urbe Roma discéssit, et Hierosólymam profécta est; ibíque ipsa inter féminas Deo sacras et vir inter Mónachos religiósam vitam exércuit, et ambo sancto fine quievérunt.</str></list></list></list><list key="faithful_departed"><str>Commemorátio ómnium Fidélium Defunctórum.</str><str>      
            Hac die Commemorátio ómnium Fidélium Defunctórum; in qua commúnis pia Mater Ecclésia, postquam univérsos fílios suos jam in cælo lætántes cóngruis stúduit celebráre præcóniis, mox et omnes adhuc in Purgatório geméntes válidis apud Dóminum et Sponsum Christum sátagit suffrágiis adjuváre, ut quam cítius váleant ad societátem supernórum cívium perveníre.</str></list></dict>